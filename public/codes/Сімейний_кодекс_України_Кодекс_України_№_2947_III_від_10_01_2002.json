{
    "source": "Сімейний_кодекс_України_Кодекс_України_№_2947_III_від_10_01_2002.htm",
    "timestamp": "2025-09-22T11:21:20.142Z",
    "articles": {
        "1": "Стаття 1.\n1. Сімейний кодекс України визначає засади шлюбу, особисті немайнові та майнові права і обов'язки подружжя, підстави виникнення, зміст особистих немайнових і майнових прав та обов'язків батьків і дітей, усиновлювачів та усиновлених, інших членів сім'ї та родичів.\n\n2. Регулювання сімейних відносин здійснюється цим Кодексом з метою:\n\nзміцнення сім'ї як соціального інституту і як союзу конкретних осіб;\n\nутвердження почуття обов'язку перед батьками, дітьми та іншими членами сім'ї;\n\nпобудови сімейних відносин на паритетних засадах, на почуттях взаємної любові та поваги, взаємодопомоги і підтримки;\n\nзабезпечення кожної дитини сімейним вихованням, можливістю духовного та фізичного розвитку.",
        "2": "Стаття 2.\n1. Сімейний кодекс України регулює сімейні особисті немайнові та майнові відносини між подружжям, між батьками та дітьми, усиновлювачами та усиновленими, між матір'ю та батьком дитини щодо її виховання, розвитку та утримання.\n\n2. Сімейний кодекс України регулює сімейні особисті немайнові та майнові відносини між бабою, дідом, прабабою, прадідом та внуками, правнуками, рідними братами та сестрами, мачухою, вітчимом та падчеркою, пасинком.\n\n3. Сімейний кодекс України регулює сімейні особисті немайнові та (або) майнові відносини між іншими членами сім'ї, визначеними у ньому.\n\n4. Сімейний кодекс України не регулює сімейні відносини між двоюрідними братами та сестрами, тіткою, дядьком та племінницею, племінником і між іншими родичами за походженням.",
        "3": "Стаття 3.\n1. Сім'я є первинним та основним осередком суспільства.\n\n2. Сім'ю складають особи, які спільно проживають, пов'язані спільним побутом, мають взаємні права та обов'язки.\n\nПодружжя вважається сім'єю і тоді, коли дружина та чоловік у зв'язку з навчанням, роботою, лікуванням, необхідністю догляду за батьками, дітьми та з інших поважних причин не проживають спільно.\n\nДитина належить до сім'ї своїх батьків і тоді, коли спільно з ними не проживає.\n\n3. Права члена сім'ї має одинока особа.\n\n4. Сім'я створюється на підставі шлюбу, кровного споріднення, усиновлення, а також на інших підставах, не заборонених законом і таких, що не суперечать моральним засадам суспільства.",
        "4": "Стаття 4.\n1. Особа, яка досягла шлюбного віку, має право на створення сім'ї.\n\nУ випадках, передбачених частиною другою статті 23 цього Кодексу, сім'ю може створити особа, яка не досягла шлюбного віку.\n\n2. Сім'ю може створити особа, яка народила дитину, незалежно від віку.\n\n3. Кожна особа має право на проживання в сім'ї.\n\nОсоба може бути примусово ізольована від сім'ї лише у випадках і в порядку, встановлених законом.\n\n4. Кожна особа має право на повагу до свого сімейного життя.",
        "5": "Стаття 5.\n1. Держава охороняє сім'ю, дитинство, материнство, батьківство, створює умови для зміцнення сім'ї.\n\n2. Держава створює людині умови для материнства та батьківства, забезпечує охорону прав матері та батька, матеріально і морально заохочує і підтримує материнство та батьківство.\n\n3. Держава забезпечує пріоритет сімейного виховання дитини.\n\n4. Держава бере під свою охорону кожну дитину-сироту і дитину, позбавлену батьківського піклування.\n\n{Частина четверта статті 5 із змінами, внесеними згідно із Законом № 3497-IV від 23.02.2006}\n\n5. Ніхто не може зазнавати втручання в його сімейне життя, крім випадків, встановлених Конституцією України.",
        "6": "Стаття 6.\n1. Правовий статус дитини має особа до досягнення нею повноліття.\n\n2. Малолітньою вважається дитина до досягнення нею чотирнадцяти років.\n\nНеповнолітньою вважається дитина у віці від чотирнадцяти до вісімнадцяти років.",
        "7": "Стаття 7.\n1. Сімейні відносини регулюються цим Кодексом та іншими нормативно-правовими актами.\n\nВідносини щодо прийняття, набрання чинності, оскарження в адміністративному порядку, виконання, припинення дії адміністративних актів у сфері сімейних відносин регулюються Законом України \"Про адміністративну процедуру\" з урахуванням особливостей, визначених цим Кодексом.\n\n{Частину першу статті 7 доповнено абзацом згідно із Законом № 4017-IX від 10.10.2024}\n\n2. Сімейні відносини можуть бути врегульовані за домовленістю (договором) між їх учасниками.\n\n3. Сімейні відносини регулюються лише у тій частині, у якій це є допустимим і можливим з точки зору інтересів їх учасників та інтересів суспільства.\n\n4. Регулювання сімейних відносин здійснюється з урахуванням права на таємницю особистого життя їх учасників, їхнього права на особисту свободу та недопустимості свавільного втручання у сімейне життя.\n\n5. Учасник сімейних відносин не може мати привілеїв чи обмежень за ознаками раси, кольору шкіри, статі, політичних, релігійних та інших переконань, етнічного та соціального походження, матеріального стану, місця проживання, за мовними та іншими ознаками.\n\n6. Жінка та чоловік мають рівні права і обов'язки у сімейних відносинах, шлюбі та сім'ї.\n\n7. Дитина має бути забезпечена можливістю здійснення її прав, установлених Конституцією України, Конвенцією про права дитини, іншими міжнародними договорами України, згода на обов'язковість яких надана Верховною Радою України.\n\n{Частина сьома статті 7 в редакції Закону № 524-V від 22.12.2006}\n\n8. Регулювання сімейних відносин має здійснюватися з максимально можливим урахуванням інтересів дитини, непрацездатних членів сім'ї.\n\n9. Сімейні відносини регулюються на засадах справедливості, добросовісності та розумності, відповідно до моральних засад суспільства.\n\n10. Кожен учасник сімейних відносин має право на судовий захист.",
        "8": "Стаття 8.\n1. Якщо особисті немайнові та майнові відносини між подружжям, батьками та дітьми, іншими членами сім'ї та родичами не врегульовані цим Кодексом, вони регулюються відповідними нормами Цивільного кодексу України, якщо це не суперечить суті сімейних відносин.\n\n{Текст статті 8 в редакції Закону № 524-V від 22.12.2006}",
        "9": "Стаття 9.\n1. Подружжя, батьки дитини, батьки та діти, інші члени сім'ї та родичі, відносини між якими регулює цей Кодекс, можуть врегулювати свої відносини за домовленістю (договором), якщо це не суперечить вимогам цього Кодексу, інших законів та моральним засадам суспільства.\n\n2. Особи, які проживають однією сім'єю, а також родичі за походженням, відносини яких не врегульовані цим Кодексом, можуть врегулювати свої сімейні (родинні) відносини за договором, який має бути укладений у письмовій формі. Такий договір є обов'язковим до виконання, якщо він не суперечить вимогам цього Кодексу, інших законів України та моральним засадам суспільства.",
        "10": "Стаття 10.\n1. Якщо певні сімейні відносини не врегульовані цим Кодексом, іншими нормативно-правовими актами або домовленістю (договором) сторін, до них застосовуються норми цього Кодексу, які регулюють подібні відносини (аналогія закону).\n\n{Частина перша статті 10 в редакції Закону № 524-V від 22.12.2006}\n\n2. Якщо до регулювання сімейних відносин неможливо застосувати аналогію закону, вони регулюються відповідно до загальних засад сімейного законодавства (аналогія права).",
        "11": "Стаття 11.\n1. При вирішенні сімейного спору суд за заявою заінтересованої сторони може врахувати місцевий звичай, а також звичай національної меншини, до якої належать сторони або одна з них, якщо вони не суперечать вимогам цього Кодексу, інших законів та моральним засадам суспільства.",
        "12": "Стаття 12.\n1. Строки, встановлені у цьому Кодексі, обчислюються відповідно до Цивільного кодексу України.",
        "13": "Стаття 13.\n1. Частиною національного сімейного законодавства України є міжнародні договори, що регулюють сімейні відносини, згода на обов'язковість яких надана Верховною Радою України.\n\n2. Якщо в міжнародному договорі України, укладеному в установленому порядку, містяться інші правила, ніж ті, що встановлені відповідним актом сімейного законодавства, застосовуються правила відповідного міжнародного договору України.\n\n{Стаття 13 в редакції Закону № 524-V від 22.12.2006}\n\nГлава 2\n\nЗДІЙСНЕННЯ СІМЕЙНИХ ПРАВ ТА ВИКОНАННЯ СІМЕЙНИХ ОБОВ'ЯЗКІВ. ЗАХИСТ СІМЕЙНИХ ПРАВ ТА ІНТЕРЕСІВ",
        "14": "Стаття 14.\n1. Сімейні права є такими, що тісно пов'язані з особою, а тому не можуть бути передані іншій особі.\n\n2. Якщо дитина або особа, дієздатність якої обмежена, не може самостійно здійснювати свої права, ці права здійснюють батьки, опікун або самі ці особи за допомогою батьків чи піклувальника.\n\n{Частину третю статті 14 виключено на підставі Закону № 524-V від 22.12.2006}",
        "15": "Стаття 15.\n1. Сімейні обов'язки є такими, що тісно пов'язані з особою, а тому не можуть бути перекладені на іншу особу.\n\n2. Якщо особа визнана недієздатною, її сімейний обов'язок особистого немайнового характеру припиняється у зв'язку з неможливістю його виконання.\n\nМайновий обов'язок недієздатної особи за її рахунок виконує опікун.\n\n3. Якщо в результаті психічного розладу, тяжкої хвороби або іншої поважної причини особа не може виконувати сімейного обов'язку, вона не вважається такою, що ухиляється від його виконання.\n\n4. Невиконання або ухилення від виконання сімейного обов'язку може бути підставою для застосування наслідків, встановлених цим Кодексом або домовленістю (договором) сторін.",
        "16": "Стаття 16.\n1. Якщо мати, батько дитини є неповнолітніми, баба, дід дитини з боку того з батьків, хто є неповнолітнім, зобов'язані надавати йому допомогу у здійсненні ним батьківських прав та виконанні батьківських обов'язків.",
        "17": "Стаття 17.\n1. Орган опіки та піклування надає допомогу особі у здійсненні нею своїх сімейних прав та виконанні сімейних обов'язків в обсязі та в порядку, встановлених цим Кодексом та іншими нормативно-правовими актами.",
        "18": "Стаття 18.\n1. Кожен учасник сімейних відносин, який досяг чотирнадцяти років, має право на безпосереднє звернення до суду за захистом свого права або інтересу.\n\n2. Суд застосовує способи захисту, які встановлені законом або домовленістю (договором) сторін.\n\nСпособами захисту сімейних прав та інтересів зокрема є:\n\n1) встановлення правовідношення;\n\n2) примусове виконання добровільно не виконаного обов'язку;\n\n3) припинення правовідношення, а також визнання його недійсним, скасування;\n\n{Пункт 3 частини другої статті 18 із змінами, внесеними згідно із Законом № 4017-IX від 10.10.2024}\n\n4) припинення дій, які порушують сімейні права;\n\n5) відновлення правовідношення, яке існувало до порушення права;\n\n6) відшкодування матеріальної та моральної шкоди, якщо це передбачено цим Кодексом або договором;\n\n7) зміна правовідношення;\n\n{Частину другу статті 18 доповнено пунктом 7 згідно із Законом № 524-V від 22.12.2006}\n\n8) визнання протиправними рішень, дій чи бездіяльності органу державної влади, органу влади Автономної Республіки Крим або органу місцевого самоврядування, їх посадових і службових осіб.\n\n{Частину другу статті 18 доповнено пунктом 8 згідно із Законом № 524-V від 22.12.2006; із змінами, внесеними згідно із Законом № 4017-IX від 10.10.2024}",
        "19": "Стаття 19.\n1. У випадках, передбачених цим Кодексом, особа має право на попереднє звернення за захистом своїх сімейних прав та інтересів до органу опіки та піклування.\n\n2. Рішення органу опіки та піклування є обов'язковим до виконання, якщо протягом десяти днів від часу його винесення особа не звернулася за захистом своїх прав або інтересів до суду, крім випадку, передбаченого частиною другою статті 170 цього Кодексу.\n\n{Частина друга статті 19 із змінами, внесеними згідно із Законом № 4017-IX від 10.10.2024}\n\n3. Звернення за захистом до органу опіки та піклування не позбавляє особу права на звернення до суду.\n\nУ разі звернення з позовом до суду орган опіки та піклування припиняє розгляд поданої йому заяви.\n\n{Абзац третій частини третьої статті 19 виключено на підставі Закону № 524-V від 22.12.2006}\n\n4. При розгляді судом спорів щодо участі одного з батьків у вихованні дитини, місця проживання дитини, виселення дитини, зняття дитини з реєстрації місця проживання, визнання дитини такою, що втратила право користування житловим приміщенням, позбавлення та поновлення батьківських прав, побачення з дитиною матері, батька, які позбавлені батьківських прав, відібрання дитини від особи, яка тримає її у себе не на підставі закону або рішення суду, управління батьками майном дитини, скасування усиновлення та визнання його недійсним обов’язковою є участь органу опіки та піклування, представленого належною юридичною особою.\n\n{Частина четверта статті 19 в редакції Закону № 2038-VIII від 17.05.2017}\n\n5. Орган опіки та піклування подає суду письмовий висновок щодо розв'язання спору на підставі відомостей, одержаних у результаті обстеження умов проживання дитини, батьків, інших осіб, які бажають проживати з дитиною, брати участь у її вихованні, а також на підставі інших документів, які стосуються справи.\n\n6. Суд може не погодитися з висновком органу опіки та піклування, якщо він є недостатньо обґрунтованим, суперечить інтересам дитини.",
        "20": "Стаття 20.\n1. До вимог, що випливають із сімейних відносин, позовна давність не застосовується, крім випадків, передбачених частиною другою статті 72, частиною другою статті 129, частиною третьою статті 138, частиною третьою статті 139 цього Кодексу.\n\n2. У випадках, передбачених частиною першою цієї статті, позовна давність застосовується судом відповідно до Цивільного кодексу України, якщо інше не передбачено цим Кодексом.\n\nРозділ II\n\nШЛЮБ. ПРАВА ТА ОБОВ'ЯЗКИ ПОДРУЖЖЯ\n\nГлава 3\n\nЗАГАЛЬНІ ПОЛОЖЕННЯ",
        "21": "Стаття 21.\n1. Шлюбом є сімейний союз жінки та чоловіка, зареєстрований у органі державної реєстрації актів цивільного стану.\n\n2. Проживання однією сім'єю жінки та чоловіка без шлюбу не є підставою для виникнення у них прав та обов'язків подружжя.\n\n3. Релігійний обряд шлюбу не є підставою для виникнення у жінки та чоловіка прав та обов'язків подружжя, крім випадків, коли релігійний обряд шлюбу відбувся до створення або відновлення органів державної реєстрації актів цивільного стану.",
        "22": "Стаття 22.\n1. Шлюбний вік для чоловіків та жінок встановлюється у вісімнадцять років.\n\n{Частина перша статті 22 в редакції Закону № 4525-VI від 15.03.2012}\n\n2. Особи, які бажають зареєструвати шлюб, мають досягти шлюбного віку на день реєстрації шлюбу.",
        "23": "Стаття 23.\n1. Право на шлюб мають особи, які досягли шлюбного віку.\n\n2. За заявою особи, яка досягла шістнадцяти років, за рішенням суду їй може бути надано право на шлюб, якщо буде встановлено, що це відповідає її інтересам.\n\n{Частина друга статті 23 із змінами, внесеними згідно із Законом № 4525-VI від 15.03.2012}",
        "24": "Стаття 24.\n1. Шлюб ґрунтується на вільній згоді жінки та чоловіка.\n\nПримушування жінки та чоловіка до шлюбу не допускається.\n\n2. Реєстрація шлюбу з особою, яка визнана недієздатною, а також з особою, яка з інших причин не усвідомлювала значення своїх дій і (або) не могла керувати ними, має наслідки, встановлені статтями 38-40 цього Кодексу.",
        "25": "Стаття 25.\n1. Жінка та чоловік можуть одночасно перебувати лише в одному шлюбі.\n\n2. Жінка та чоловік мають право на повторний шлюб лише після припинення попереднього шлюбу.",
        "26": "Стаття 26.\n1. У шлюбі між собою не можуть перебувати особи, які є родичами прямої лінії споріднення.\n\n2. У шлюбі між собою не можуть перебувати рідні (повнорідні, неповнорідні) брат і сестра. Повнорідними є брати і сестри, які мають спільних батьків. Неповнорідними є брати і сестри, які мають спільну матір або спільного батька.\n\n3. У шлюбі між собою не можуть перебувати двоюрідні брат та сестра, рідні тітка, дядько та племінник, племінниця.\n\n4. За рішенням суду може бути надане право на шлюб між рідною дитиною усиновлювача та усиновленою ним дитиною, а також між дітьми, які були усиновлені ним.\n\n5. У шлюбі між собою не можуть бути усиновлювач та усиновлена ним дитина.\n\nШлюб між усиновлювачем та усиновленою ним дитиною може бути зареєстровано лише в разі скасування усиновлення.\n\nГлава 4\n\nДЕРЖАВНА РЕЄСТРАЦІЯ ШЛЮБУ",
        "27": "Стаття 27.\n1. Державна реєстрація шлюбу встановлена для забезпечення стабільності відносин між жінкою та чоловіком, охорони прав та інтересів подружжя, їхніх дітей, а також в інтересах держави та суспільства.\n\n{Частину другу статті 27 виключено на підставі Закону № 524-V від 22.12.2006}\n\n3. Державна реєстрація шлюбу засвідчується Свідоцтвом про шлюб, зразок якого затверджує Кабінет Міністрів України.",
        "28": "Стаття 28.\n1. Заява про реєстрацію шлюбу подається жінкою та чоловіком до будь-якого органу державної реєстрації актів цивільного стану за їхнім вибором.\n\nОсоби, які подали заяву про реєстрацію шлюбу, вважаються нареченими.\n\n{Частину першу статті 28 доповнено абзацом другим згідно із Законом № 524-V від 22.12.2006}\n\n2. Заява про реєстрацію шлюбу подається жінкою та чоловіком особисто.\n\n3. Якщо жінка і (або) чоловік не можуть через поважні причини особисто подати заяву про реєстрацію шлюбу до органу державної реєстрації актів цивільного стану, таку заяву, нотаріально засвідчену, можуть подати їх представники. Повноваження представника мають бути нотаріально засвідчені.\n\n4. Якщо реєстрація шлюбу у визначений день не відбулася, заява про реєстрацію шлюбу втрачає чинність після спливу трьох місяців від дня її подання.",
        "29": "Стаття 29.\n{Назва статті 29 із змінами, внесеними згідно із Законом № 524-V від 22.12.2006}\n\n1. Орган державної реєстрації актів цивільного стану зобов'язаний ознайомити наречених з їхніми правами та обов'язками як майбутніх подружжя і батьків та попередити про відповідальність за приховання перешкод до реєстрації шлюбу.\n\n{Стаття 29 із змінами, внесеними згідно із Законом № 524-V від 22.12.2006}",
        "30": "Стаття 30.\n1. Наречені зобов'язані повідомити один одного про стан свого здоров'я.\n\n2. Держава забезпечує створення умов для медичного обстеження наречених.\n\n3. Порядок здійснення медичного обстеження наречених встановлює Кабінет Міністрів України.\n\n4. Результати медичного обстеження є таємницею і повідомляються лише нареченим.\n\n5. Приховування відомостей про стан здоров'я одним з наречених, наслідком чого може стати (стало) порушення фізичного або психічного здоров'я іншого нареченого чи їхніх нащадків, може бути підставою для визнання шлюбу недійсним.\n\n{Стаття 30 в редакції Закону № 524-V від 22.12.2006}",
        "31": "Стаття 31.\n{Назва статті 31 в редакції Закону № 524-V від 22.12.2006}\n\n{Частину першу статті 31 виключено на підставі Закону № 524-V від 22.12.2006}\n\n{Частину другу статті 31 виключено на підставі Закону № 524-V від 22.12.2006}\n\n3. Особа, яка відмовилася від шлюбу, зобов'язана відшкодувати другій стороні затрати, що були нею понесені у зв'язку з приготуванням до реєстрації шлюбу та весілля.\n\nТакі затрати не підлягають відшкодуванню, якщо відмова від шлюбу була викликана протиправною, аморальною поведінкою нареченої, нареченого, прихованням нею, ним обставин, що мають для того, хто відмовився від шлюбу, істотне значення (тяжка хвороба, наявність дитини, судимість тощо).\n\n4. У разі відмови від шлюбу особи, яка одержала подарунок у зв'язку з майбутнім шлюбом, договір дарування за вимогою дарувальника може бути розірваний судом.\n\nУ разі розірвання договору особа зобов'язана повернути річ, яка була їй подарована, а якщо вона не збереглася - відшкодувати її вартість.",
        "32": "Стаття 32.\n1. Шлюб реєструється після спливу одного місяця від дня подання особами заяви про реєстрацію шлюбу.\n\nЗа наявності поважних причин керівник органу державної реєстрації актів цивільного стану дозволяє реєстрацію шлюбу до спливу цього строку.\n\n2. У разі вагітності нареченої, народження нею дитини, а також якщо є безпосередня загроза для життя нареченої або нареченого, шлюб реєструється у день подання відповідної заяви або у будь-який інший день за бажанням наречених протягом одного місяця.\n\n{Частина друга статті 32 із змінами, внесеними згідно із Законом № 524-V від 22.12.2006}\n\n3. Якщо є відомості про наявність перешкод до реєстрації шлюбу, керівник органу державної реєстрації актів цивільного стану може відкласти реєстрацію шлюбу, але не більш як на три місяці. Рішення про таке відкладення може бути оскаржене до суду.",
        "33": "Стаття 33.\n1. Шлюб реєструється у приміщенні органу державної реєстрації актів цивільного стану.\n\nЗа заявою наречених реєстрація шлюбу проводиться в урочистій обстановці.\n\n{Абзац другий частини першої статті 33 в редакції Закону № 524-V від 22.12.2006}\n\n2. За заявою наречених реєстрація шлюбу може відбутися за місцем їхнього проживання, за місцем надання стаціонарної медичної допомоги або в іншому місці, якщо вони не можуть з поважних причин прибути до органу державної реєстрації актів цивільного стану.",
        "34": "Стаття 34.\n1. Присутність нареченої та нареченого в момент реєстрації їхнього шлюбу є обов'язковою.\n\n2. Реєстрація шлюбу через представника не допускається.",
        "35": "Стаття 35.\n1. Наречені мають право обрати прізвище одного з них як спільне прізвище подружжя або надалі іменуватися дошлюбними прізвищами.\n\n2. Наречена, наречений мають право приєднати до свого прізвища прізвище нареченого, нареченої. Якщо вони обоє бажають мати подвійне прізвище, за їхньою згодою визначається з якого прізвища воно буде починатися.\n\nСкладення більше двох прізвищ не допускається, якщо інше не випливає із звичаю національної меншини, до якої належить наречена і (або) наречений.\n\n3. Якщо на момент реєстрації шлюбу прізвище нареченої, нареченого вже є подвійним, вона, він має право замінити одну із частин свого прізвища на прізвище другого.",
        "36": "Стаття 36.\n1. Шлюб є підставою для виникнення прав та обов'язків подружжя.\n\n2. Шлюб не може бути підставою для надання особі пільг чи переваг, а також для обмеження її прав та свобод, які встановлені Конституцією і законами України.",
        "37": "Стаття 37.\n1. Шлюб є правозгідним, крім випадків, встановлених частинами першою - третьою статті 39 цього Кодексу, а також якщо він не визнаний недійсним за рішенням суду.\n\nГлава 5\n\nНЕДІЙСНІСТЬ ШЛЮБУ",
        "38": "Стаття 38.\n1. Підставою недійсності шлюбу є порушення вимог, встановлених статтями 22, 24-26 цього Кодексу.",
        "39": "Стаття 39.\n1. Недійсним є шлюб, зареєстрований з особою, яка одночасно перебуває в іншому зареєстрованому шлюбі.\n\n2. Недійсним є шлюб, зареєстрований між особами, які є родичами прямої лінії споріднення, а також між рідними братом і сестрою.\n\n3. Недійсним є шлюб, зареєстрований з особою, яка визнана недієздатною.\n\n4. За заявою особи орган державної реєстрації припиняє (визнає недійсною) дію актового запису про шлюб, зареєстрований з особами, зазначеними у частинах першій - третій цієї статті.\n\n{Частина четверта статті 39 в редакції Закону № 4017-IX від 10.10.2024}\n\n5. Якщо шлюб зареєстровано з особою, яка вже перебуває у шлюбі, то в разі припинення попереднього шлюбу до припинення (визнання недійсною) дії актового запису щодо повторного шлюбу повторний шлюб стає дійсним з моменту припинення попереднього шлюбу.\n\n{Частина п’ята статті 39 із змінами, внесеними згідно із Законом № 4017-IX від 10.10.2024}\n\n6. Дія актового запису про шлюб припиняється (визнається недійсною) незалежно від смерті осіб, з якими було зареєстровано шлюб (частини перша - третя цієї статті), а також від розірвання цього шлюбу.\n\n{Частина шоста статті 39 в редакції Закону № 4017-IX від 10.10.2024}",
        "40": "Стаття 40.\n1. Шлюб визнається недійсним за рішенням суду, якщо він був зареєстрований без вільної згоди жінки або чоловіка.\n\nЗгода особи не вважається вільною, зокрема, тоді, коли в момент реєстрації шлюбу вона страждала тяжким психічним розладом, перебувала у стані алкогольного, наркотичного, токсичного сп'яніння, в результаті чого не усвідомлювала сповна значення своїх дій і (або) не могла керувати ними, або якщо шлюб було зареєстровано в результаті фізичного чи психічного насильства.\n\n2. Шлюб визнається недійсним за рішенням суду у разі його фіктивності.\n\nШлюб є фіктивним, якщо його укладено жінкою та чоловіком або одним із них без наміру створення сім'ї та набуття прав та обов'язків подружжя.\n\n3. Шлюб не може бути визнаний недійсним, якщо на момент розгляду справи судом відпали обставини, які засвідчували відсутність згоди особи на шлюб або її небажання створити сім'ю.",
        "41": "Стаття 41.\n1. Шлюб може бути визнаний недійсним за рішенням суду, якщо він був зареєстрований:\n\n1) між усиновлювачем та усиновленою ним дитиною з порушенням вимог, встановлених частиною п'ятою статті 26 цього Кодексу;\n\n{Пункт 1 частини першої статті 41 в редакції Закону № 3250-IV від 20.12.2005}\n\n2) між двоюрідними братом та сестрою; між тіткою, дядьком та племінником, племінницею;\n\n3) з особою, яка приховала свою тяжку хворобу або хворобу, небезпечну для другого з подружжя і (або) їхніх нащадків;\n\n4) з особою, яка не досягла шлюбного віку і якій не було надано права на шлюб.\n\n2. При вирішенні справи про визнання шлюбу недійсним суд бере до уваги, наскільки цим шлюбом порушені права та інтереси особи, тривалість спільного проживання подружжя, характер їхніх взаємин, а також інші обставини, що мають істотне значення.\n\n3. Шлюб не може бути визнаний недійсним у разі вагітності дружини або народження дитини у осіб, зазначених пунктами 1, 2, 4 частини першої цієї статті, або якщо той, хто не досяг шлюбного віку, досяг його або йому було надано право на шлюб.",
        "42": "Стаття 42.\n1. Право на звернення до суду з позовом про визнання шлюбу недійсним мають дружина або чоловік, інші особи, права яких порушені у зв'язку з реєстрацією цього шлюбу, батьки, опікун, піклувальник дитини, опікун недієздатної особи, прокурор, орган опіки та піклування, якщо захисту потребують права та інтереси дитини, особи, яка визнана недієздатною, або особи, дієздатність якої обмежена.",
        "43": "Стаття 43.\n1. Розірвання шлюбу, смерть дружини або чоловіка не є перешкодою для визнання шлюбу недійсним.\n\n2. Якщо шлюб розірвано за рішенням суду, позов про визнання його недійсним може бути пред'явлено лише після скасування рішення суду про розірвання шлюбу.",
        "44": "Стаття 44.\n1. У випадках, передбачених статтями 39-41 цього Кодексу, шлюб є недійсним від дня його державної реєстрації.",
        "45": "Стаття 45.\n1. Недійсний шлюб (стаття 39 цього Кодексу), а також шлюб, визнаний недійсним за рішенням суду, не є підставою для виникнення у осіб, між якими він був зареєстрований, прав та обов'язків подружжя, а також прав та обов'язків, які встановлені для подружжя іншими законами України.\n\n2. Якщо протягом недійсного шлюбу особи набули майно, воно вважається таким, що належить їм на праві спільної часткової власності.\n\nРозмір часток кожного з них визначається відповідно до їхньої участі у придбанні цього майна своєю працею та коштами.\n\n3. Якщо особа одержувала аліменти від того, з ким була в недійсному шлюбі, сума сплачених аліментів вважається такою, що одержана без достатньої правової підстави, і підлягає поверненню відповідно до Цивільного кодексу України, але не більш як за останні три роки.\n\n4. Особа, яка поселилася у житлове приміщення іншої особи у зв'язку з реєстрацією з нею недійсного шлюбу, не набула права на проживання у ньому і може бути виселена.\n\n5. Особа, яка у зв'язку з реєстрацією недійсного шлюбу змінила своє прізвище, вважається такою, що іменується цим прізвищем без достатньої правової підстави.\n\n6. Правові наслідки, встановлені частинами другою - п'ятою цієї статті, застосовуються до особи, яка знала про перешкоди до реєстрації шлюбу і приховала їх від другої сторони і (або) від органу державної реєстрації актів цивільного стану.",
        "46": "Стаття 46.\n1. Якщо особа не знала і не могла знати про перешкоди до реєстрації шлюбу, вона має право:\n\n1) на поділ майна, набутого у недійсному шлюбі, як спільної сумісної власності подружжя;\n\n2) на проживання у житловому приміщенні, в яке вона поселилася у зв'язку з недійсним шлюбом;\n\n3) на аліменти відповідно до статей 75, 84, 86 і 88 цього Кодексу;\n\n4) на прізвище, яке вона обрала при реєстрації шлюбу.",
        "47": "Стаття 47.\n1. Недійсність шлюбу не впливає на обсяг взаємних прав та обов'язків батьків і дитини, яка народилася у цьому шлюбі.",
        "48": "Стаття 48.\n1. Шлюб, зареєстрований у відсутності нареченої і (або) нареченого, вважається неукладеним. Запис про такий шлюб у органі державної реєстрації актів цивільного стану скасовується за рішенням суду за заявою заінтересованої особи.\n\n{Частина перша статті 48 із змінами, внесеними згідно із Законами № 1697-VII від 14.10.2014, № 4017-IX від 10.10.2024}\n\nГлава 6\n\nОСОБИСТІ НЕМАЙНОВІ ПРАВА ТА ОБОВ'ЯЗКИ ПОДРУЖЖЯ",
        "49": "Стаття 49.\n1. Дружина має право на материнство.\n\n2. Небажання чоловіка мати дитину або нездатність його до зачаття дитини може бути причиною розірвання шлюбу.\n\n3. Позбавлення жінки можливості народити дитину (репродуктивної функції) у зв'язку з виконанням нею конституційних, службових, трудових обов'язків або в результаті протиправної поведінки щодо неї є підставою для відшкодування завданої їй моральної шкоди.\n\n4. Вагітній дружині мають бути створені у сім'ї умови для збереження її здоров'я та народження здорової дитини.\n\n5. Дружині-матері мають бути створені у сім'ї умови для поєднання материнства із здійсненням нею інших прав та обов'язків.",
        "50": "Стаття 50.\n1. Чоловік має право на батьківство.\n\n2. Відмова дружини від народження дитини або нездатність її до народження дитини може бути причиною розірвання шлюбу.\n\n3. Позбавлення чоловіка можливості здійснення репродуктивної функції у зв'язку з виконанням ним конституційних, службових, трудових обов'язків або в результаті протиправної поведінки щодо нього є підставою для відшкодування завданої йому моральної шкоди.",
        "51": "Стаття 51.\n1. Дружина та чоловік мають рівне право на повагу до своєї індивідуальності, своїх звичок та уподобань.",
        "52": "Стаття 52.\n1. Дружина та чоловік мають рівне право на фізичний та духовний розвиток, на здобуття освіти, прояв своїх здібностей, на створення умов для праці та відпочинку.",
        "53": "Стаття 53.\n1. Якщо при реєстрації шлюбу дружина, чоловік зберегли дошлюбні прізвища, вони мають право подати до органу державної реєстрації актів цивільного стану, який зареєстрував їхній шлюб, або відповідного органу за місцем їхнього проживання заяву про обрання прізвища одного з них як їхнього спільного прізвища або про приєднання до свого прізвища прізвища другого з подружжя.\n\n2. У разі зміни прізвища орган державної реєстрації актів цивільного стану видає нове Свідоцтво про шлюб.",
        "54": "Стаття 54.\n1. Дружина, чоловік мають право розподілити між собою обов'язки в сім'ї.\n\nДружина, чоловік повинні утверджувати повагу до будь-якої праці, яка робиться в інтересах сім'ї.\n\n2. Усі найважливіші питання життя сім'ї мають вирішуватися подружжям спільно, на засадах рівності. Дружина, чоловік мають право противитися усуненню їх від вирішення питань життя сім'ї.\n\n3. Вважається, що дії одного з подружжя стосовно життя сім'ї вчинені за згодою другого з подружжя.",
        "55": "Стаття 55.\n1. Дружина та чоловік зобов'язані спільно піклуватися про побудову сімейних відносин між собою та іншими членами сім'ї на почуттях взаємної любові, поваги, дружби, взаємодопомоги.\n\n2. Чоловік зобов'язаний утверджувати в сім'ї повагу до матері.\n\nДружина зобов'язана утверджувати в сім'ї повагу до батька.\n\n3. Дружина та чоловік відповідальні один перед одним, перед іншими членами сім'ї за свою поведінку в ній.\n\n4. Дружина та чоловік зобов'язані спільно дбати про матеріальне забезпечення сім'ї.",
        "56": "Стаття 56.\n{Назва статті 56 в редакції Закону № 524-V від 22.12.2006}\n\n1. Дружина та чоловік мають право на вільний вибір місця свого проживання.\n\n{Частина перша статті 56 із змінами, внесеними згідно із Законом № 524-V від 22.12.2006}\n\n2. Дружина та чоловік мають право вживати заходів, які не заборонені законом і не суперечать моральним засадам суспільства, щодо підтримання шлюбних відносин.\n\n3. Кожен з подружжя має право припинити шлюбні відносини.\n\n4. Примушування до припинення шлюбних відносин, примушування до їх збереження, в тому числі примушування до статевого зв'язку за допомогою фізичного або психічного насильства, є порушенням права дружини, чоловіка на свободу та особисту недоторканність і може мати наслідки, встановлені законом.\n\n{Частина четверта статті 56 із змінами, внесеними згідно із Законом № 524-V від 22.12.2006}\n\nГлава 7\n\nПРАВО ОСОБИСТОЇ ПРИВАТНОЇ ВЛАСНОСТІ ДРУЖИНИ ТА ЧОЛОВІКА",
        "57": "Стаття 57.\n1. Особистою приватною власністю дружини, чоловіка є:\n\n1) майно, набуте нею, ним до шлюбу;\n\n2) майно, набуте нею, ним за час шлюбу, але на підставі договору дарування або в порядку спадкування;\n\n3) майно, набуте нею, ним за час шлюбу, але за кошти, які належали їй, йому особисто;\n\n4) житло, набуте нею, ним за час шлюбу внаслідок його приватизації відповідно до Закону України \"Про приватизацію державного житлового фонду\";\n\n{Частину першу статті 57 доповнено пунктом 4 згідно із Законом № 4766-VI від 17.05.2012}\n\n5) земельна ділянка, набута нею, ним за час шлюбу внаслідок приватизації земельної ділянки, що перебувала у її, його користуванні, або одержана внаслідок приватизації земельних ділянок державних і комунальних сільськогосподарських підприємств, установ та організацій, або одержана із земель державної і комунальної власності в межах норм безоплатної приватизації, визначених Земельним кодексом України.\n\n{Частину першу статті 57 доповнено пунктом 5 згідно із Законом № 4766-VI від 17.05.2012}\n\n2. Особистою приватною власністю дружини та чоловіка є речі індивідуального користування, в тому числі коштовності, навіть тоді, коли вони були придбані за рахунок спільних коштів подружжя.\n\n3. Особистою приватною власністю дружини, чоловіка є премії, нагороди, які вона, він одержали за особисті заслуги.\n\nСуд може визнати за другим з подружжя право на частку цієї премії, нагороди, якщо буде встановлено, що він своїми діями (ведення домашнього господарства, виховання дітей тощо) сприяв її одержанню.\n\n4. Особистою приватною власністю дружини, чоловіка є кошти, одержані як відшкодування за втрату (пошкодження) речі, яка їй, йому належала, а також як відшкодування завданої їй, йому моральної шкоди.\n\n5. Особистою приватною власністю дружини, чоловіка є виплати (страхові виплати та виплати викупних сум), одержані за договорами страхування життя та здоров’я.\n\n{Частина п'ята статті 57 в редакції Законів № 524-V від 22.12.2006, № 1909-IX від 18.11.2021}\n\n6. Суд може визнати особистою приватною власністю дружини, чоловіка майно, набуте нею, ним за час їхнього окремого проживання у зв'язку з фактичним припиненням шлюбних відносин.\n\n7. Якщо у придбання майна вкладені крім спільних коштів і кошти, що належали одному з подружжя, то частка у цьому майні, відповідно до розміру внеску, є його особистою приватною власністю.",
        "58": "Стаття 58.\n1. Якщо річ, що належить одному з подружжя, плодоносить, дає приплід або дохід (дивіденди), він є власником цих плодів, приплоду або доходу (дивідендів).",
        "59": "Стаття 59.\n1. Той із подружжя, хто є власником майна, визначає режим володіння та користування ним з урахуванням інтересів сім'ї, насамперед дітей.\n\n2. При розпорядженні своїм майном дружина, чоловік зобов'язані враховувати інтереси дитини, інших членів сім'ї, які відповідно до закону мають право користування ним.\n\nГлава 8\n\nПРАВО СПІЛЬНОЇ СУМІСНОЇ ВЛАСНОСТІ ПОДРУЖЖЯ",
        "60": "Стаття 60.\n1. Майно, набуте подружжям за час шлюбу, належить дружині та чоловікові на праві спільної сумісної власності незалежно від того, що один з них не мав з поважної причини (навчання, ведення домашнього господарства, догляд за дітьми, хвороба тощо) самостійного заробітку (доходу).\n\n2. Вважається, що кожна річ, набута за час шлюбу, крім речей індивідуального користування, є об'єктом права спільної сумісної власності подружжя.",
        "61": "Стаття 61.\n1. Об'єктом права спільної сумісної власності подружжя може бути будь-яке майно, за винятком виключеного з цивільного обороту.\n\n{Частина перша статті 61 в редакції Закону № 524-V від 22.12.2006}\n\n{Офіційне тлумачення положення частини першої статті 61 див. в Рішенні Конституційного Суду № 17-рп/2012 від 19.09.2012}\n\n2. Об'єктом права спільної сумісної власності є заробітна плата, пенсія, стипендія, інші доходи, одержані одним із подружжя.\n\n{Частина друга статті 61 із змінами, внесеними згідно із Законом № 524-V від 22.12.2006}\n\n3. Якщо одним із подружжя укладено договір в інтересах сім'ї, то гроші, інше майно, в тому числі гонорар, виграш, які були одержані за цим договором, є об'єктом права спільної сумісної власності подружжя.\n\n4. Речі для професійних занять (музичні інструменти, оргтехніка, лікарське обладнання тощо), придбані за час шлюбу для одного з подружжя, є об'єктом права спільної сумісної власності подружжя.\n\n{Частину п'яту статті 61 виключено на підставі Закону № 4766-VI від 17.05.2012}",
        "62": "Стаття 62.\n1. Якщо майно дружини, чоловіка за час шлюбу істотно збільшилося у своїй вартості внаслідок спільних трудових чи грошових затрат або затрат другого з подружжя, воно у разі спору може бути визнане за рішенням суду об'єктом права спільної сумісної власності подружжя.\n\n2. Якщо один із подружжя своєю працею і (або) коштами брав участь в утриманні майна, належного другому з подружжя, в управлінні цим майном чи догляді за ним, то дохід (приплід, дивіденди), одержаний від цього майна, у разі спору за рішенням суду може бути визнаний об'єктом права спільної сумісної власності подружжя.\n\n{Статтю 62 доповнено частиною другою згідно із Законом № 524-V від 22.12.2006}",
        "63": "Стаття 63.\n1. Дружина та чоловік мають рівні права на володіння, користування і розпоряджання майном, що належить їм на праві спільної сумісної власності, якщо інше не встановлено домовленістю між ними.",
        "64": "Стаття 64.\n1. Дружина та чоловік мають право на укладення між собою усіх договорів, які не заборонені законом, як щодо майна, що є їхньою особистою приватною власністю, так і щодо майна, яке є об'єктом права спільної сумісної власності подружжя.\n\n2. Договір про відчуження одним із подружжя на користь другого з подружжя своєї частки у праві спільної сумісної власності подружжя може бути укладений без виділу цієї частки.",
        "65": "Стаття 65.\n1. Дружина, чоловік розпоряджаються майном, що є об'єктом права спільної сумісної власності подружжя, за взаємною згодою.\n\n2. При укладенні договорів одним із подружжя вважається, що він діє за згодою другого з подружжя. Дружина, чоловік має право на звернення до суду з позовом про визнання договору недійсним як такого, що укладений другим із подружжя без її, його згоди, якщо цей договір виходить за межі дрібного побутового.\n\n3. Для укладення одним із подружжя договорів, які потребують нотаріального посвідчення і (або) державної реєстрації, а також договорів стосовно цінного майна, згода другого з подружжя має бути подана письмово.\n\nЗгода на укладення договору, який потребує нотаріального посвідчення і (або) державної реєстрації, має бути нотаріально засвідчена.\n\n4. Договір, укладений одним із подружжя в інтересах сім'ї, створює обов'язки для другого з подружжя, якщо майно, одержане за договором, використане в інтересах сім'ї.",
        "66": "Стаття 66.\n1. Подружжя має право домовитися між собою про порядок користування майном, що йому належить на праві спільної сумісної власності.\n\n2. Договір про порядок користування житловим будинком, квартирою, іншою будівлею чи спорудою, земельною ділянкою, якщо він нотаріально посвідчений, зобов'язує правонаступника дружини та чоловіка.",
        "67": "Стаття 67.\n1. Дружина, чоловік мають право укласти з іншою особою договір купівлі-продажу, міни, дарування, довічного утримання (догляду), застави щодо своєї частки у праві спільної сумісної власності подружжя лише після її визначення та виділу в натурі або визначення порядку користування майном.\n\n2. Дружина, чоловік мають право скласти заповіт на свою частку у праві спільної сумісної власності подружжя до її визначення та виділу в натурі.",
        "68": "Стаття 68.\n1. Розірвання шлюбу не припиняє права спільної сумісної власності на майно, набуте за час шлюбу.\n\n2. Розпоряджання майном, що є об'єктом права спільної сумісної власності, після розірвання шлюбу здійснюється співвласниками виключно за взаємною згодою, відповідно до Цивільного кодексу України.",
        "69": "Стаття 69.\n1. Дружина і чоловік мають право на поділ майна, що належить їм на праві спільної сумісної власності, незалежно від розірвання шлюбу.\n\n2. Дружина і чоловік мають право розділити майно за взаємною згодою.\n\nДоговір про поділ житлового будинку, квартири, іншого нерухомого майна, а також про виділ нерухомого майна дружині, чоловікові зі складу усього майна подружжя має бути нотаріально посвідчений.",
        "70": "Стаття 70.\n1. У разі поділу майна, що є об'єктом права спільної сумісної власності подружжя, частки майна дружини та чоловіка є рівними, якщо інше не визначено домовленістю між ними або шлюбним договором.\n\n2. При вирішенні спору про поділ майна суд може відступити від засади рівності часток подружжя за обставин, що мають істотне значення, зокрема якщо один із них не дбав про матеріальне забезпечення сім'ї, ухилявся від участі в утриманні дитини (дітей), приховав, знищив чи пошкодив спільне майно, витрачав його на шкоду інтересам сім'ї.\n\n{Частина друга статті 70 із змінами, внесеними згідно із Законом № 2037-VIII від 17.05.2017}\n\n3. За рішенням суду частка майна дружини, чоловіка може бути збільшена, якщо з нею, ним проживають діти, а також непрацездатні повнолітні син, дочка, за умови, що розмір аліментів, які вони одержують, недостатній для забезпечення їхнього фізичного, духовного розвитку та лікування.",
        "71": "Стаття 71.\n1. Майно, що є об'єктом права спільної сумісної власності подружжя, ділиться між ними в натурі.\n\nЯкщо дружина та чоловік не домовилися про порядок поділу майна, спір може бути вирішений судом. При цьому суд бере до уваги інтереси дружини, чоловіка, дітей та інші обставини, що мають істотне значення.\n\n2. Неподільні речі присуджуються одному з подружжя, якщо інше не визначено домовленістю між ними.\n\n3. Речі для професійних занять присуджуються тому з подружжя, хто використовував їх у своїй професійній діяльності. Вартість цих речей враховується при присудженні іншого майна другому з подружжя.\n\n4. Присудження одному з подружжя грошової компенсації замість його частки у праві спільної сумісної власності на майно, зокрема на житловий будинок, квартиру, земельну ділянку, допускається лише за його згодою, крім випадків, передбачених Цивільним кодексом України.\n\n5. Присудження одному з подружжя грошової компенсації можливе за умови попереднього внесення другим із подружжя відповідної грошової суми на депозитний рахунок суду.",
        "72": "Стаття 72.\n1. Позовна давність не застосовується до вимог про поділ майна, що є об'єктом права спільної сумісної власності подружжя, якщо шлюб між ними не розірвано.\n\n2. До вимоги про поділ майна, заявленої після розірвання шлюбу, застосовується позовна давність у три роки.\n\nПозовна давність обчислюється від дня, коли один із співвласників дізнався або міг дізнатися про порушення свого права власності.",
        "73": "Стаття 73.\n1. За зобов'язаннями одного з подружжя стягнення може бути накладено лише на його особисте майно і на частку у праві спільної сумісної власності подружжя, яка виділена йому в натурі.\n\n2. Стягнення може бути накладено на майно, яке є спільною сумісною власністю подружжя, якщо судом встановлено, що договір був укладений одним із подружжя в інтересах сім'ї і те, що було одержане за договором, використано на її потреби.\n\n3. При відшкодуванні шкоди, завданої кримінальним правопорушенням одного з подружжя, стягнення може бути накладено на майно, набуте за час шлюбу, якщо рішенням суду встановлено, що це майно було придбане на кошти, здобуті внаслідок вчинення кримінального правопорушення.\n\n{Частина третя статті 73 із змінами, внесеними згідно із Законом № 245-VII від 16.05.2013}",
        "74": "Стаття 74.\n{Назва статті 74 із змінами, внесеними згідно із Законом № 524-V від 22.12.2006}\n\n1. Якщо жінка та чоловік проживають однією сім'єю, але не перебувають у шлюбі між собою або в будь-якому іншому шлюбі, майно, набуте ними за час спільного проживання, належить їм на праві спільної сумісної власності, якщо інше не встановлено письмовим договором між ними.\n\n2. На майно, що є об'єктом права спільної сумісної власності жінки та чоловіка, які не перебувають у шлюбі між собою або в будь-якому іншому шлюбі, поширюються положення глави 8 цього Кодексу.\n\n{Стаття 74 із змінами, внесеними згідно із Законом № 524-V від 22.12.2006}\n\nГлава 9\n\nПРАВА ТА ОБОВ'ЯЗКИ ПОДРУЖЖЯ ПО УТРИМАННЮ",
        "75": "Стаття 75.\n1. Дружина, чоловік повинні матеріально підтримувати один одного.\n\n2. Право на утримання (аліменти) має той із подружжя, який є непрацездатним, потребує матеріальної допомоги, за умови, що другий із подружжя може надавати матеріальну допомогу.\n\n3. Непрацездатним вважається той із подружжя, який досяг пенсійного віку, встановленого законом, або є особою з інвалідністю I, II чи III групи.\n\n/*4. {Частину четверту статті 75 визнано такою, що не відповідає Конституції України (є неконституційною), згідно з Рішенням Конституційного Суду № 1-р/2024 від 29.10.2024} Один із подружжя є таким, що потребує матеріальної допомоги, якщо заробітна плата, пенсія, доходи від використання його майна, інші доходи не забезпечують йому прожиткового мінімуму, встановленого законом.*/\n\n5. Права на утримання не має той із подружжя, хто негідно поводився у шлюбних відносинах, а також той, хто став непрацездатним у зв'язку із вчиненням ним умисного кримінального правопорушення, якщо це встановлено судом.\n\n{Частина п'ята статті 75 із змінами, внесеними згідно із Законом № 720-IX від 17.06.2020}\n\n6. Той із подружжя, хто став непрацездатним у зв'язку з протиправною поведінкою другого з подружжя, має право на утримання незалежно від права на відшкодування шкоди відповідно до Цивільного кодексу України.",
        "76": "Стаття 76.\n1. Розірвання шлюбу не припиняє права особи на утримання, яке виникло у неї за час шлюбу.\n\n2. Після розірвання шлюбу особа має право на утримання, якщо вона стала непрацездатною до розірвання шлюбу або протягом одного року від дня розірвання шлюбу і потребує матеріальної допомоги і якщо її колишній чоловік, колишня дружина може надавати матеріальну допомогу.\n\nОсоба має право на утримання і тоді, коли вона стала особою з інвалідністю після спливу одного року від дня розірвання шлюбу, якщо її інвалідність була результатом протиправної поведінки щодо неї колишнього чоловіка, колишньої дружини під час шлюбу.\n\n3. Якщо на момент розірвання шлюбу жінці, чоловікові до досягнення встановленого законом пенсійного віку залишилося не більш як п'ять років, вона, він матимуть право на утримання після досягнення цього пенсійного віку, за умови, що у шлюбі вони спільно проживали не менш як десять років.\n\n4. Якщо у зв'язку з вихованням дитини, веденням домашнього господарства, піклуванням про членів сім'ї, хворобою або іншими обставинами, що мають істотне значення, один із подружжя не мав можливості одержати освіту, працювати, зайняти відповідну посаду, він має право на утримання у зв'язку з розірванням шлюбу і тоді, якщо є працездатним, за умови, що потребує матеріальної допомоги і що колишній чоловік, колишня дружина може надавати матеріальну допомогу.\n\nПраво на утримання у цьому випадку триває протягом трьох років від дня розірвання шлюбу.",
        "77": "Стаття 77.\n1. Утримання одному з подружжя надається другим із подружжя у натуральній або грошовій формі за їхньою згодою.\n\n2. За рішенням суду аліменти присуджуються одному з подружжя, як правило, у грошовій формі.\n\n3. Аліменти сплачуються щомісячно. За взаємною згодою аліменти можуть бути сплачені наперед.\n\n4. Якщо платник аліментів виїжджає на постійне місце проживання у державу, з якою Україна не має договору про надання правової допомоги, аліменти можуть бути сплачені наперед за час, визначений домовленістю подружжя, а у разі спору - за рішенням суду.",
        "78": "Стаття 78.\n1. Подружжя має право укласти договір про надання утримання одному з них, у якому визначити умови, розмір та строки виплати аліментів. Договір укладається у письмовій формі і нотаріально посвідчується.\n\n2. У разі невиконання одним із подружжя свого обов'язку за договором про надання утримання аліменти можуть стягуватися на підставі виконавчого напису нотаріуса.",
        "79": "Стаття 79.\n1. Аліменти присуджуються за рішенням суду від дня подання позовної заяви.\n\n2. Якщо позивач вживав заходів щодо одержання аліментів від відповідача, але не міг їх одержати внаслідок ухилення відповідача від їх сплати, суд, залежно від обставин справи, може постановити рішення про стягнення аліментів за минулий час, але не більш як за один рік.\n\n3. Якщо один із подружжя одержує аліменти у зв'язку з інвалідністю, сплата аліментів триває протягом строку інвалідності. У разі подання відповідного документа про продовження строку інвалідності стягнення аліментів продовжується на відповідний строк без додаткового рішення суду про це.",
        "80": "Стаття 80.\n1. Аліменти присуджуються одному з подружжя у частці від заробітку (доходу) другого з подружжя і (або) у твердій грошовій сумі.\n\n2. Розмір аліментів одному з подружжя суд визначає з урахуванням можливості одержання утримання від повнолітніх дочки, сина, батьків та з урахуванням інших обставин, що мають істотне значення.\n\n3. Розмір аліментів, визначений судом, може бути згодом змінений за рішенням суду за позовною заявою платника або одержувача аліментів у разі зміни їхнього матеріального і (або) сімейного стану.",
        "81": "Стаття 81.\n1. Перелік видів доходів, які враховуються при визначенні розміру аліментів на одного з подружжя, дітей, батьків, інших осіб, затверджується Кабінетом Міністрів України.",
        "82": "Стаття 82.\n1. Право одного з подружжя на утримання, а також право на утримання, яке особа має після розірвання шлюбу, припиняється у разі поновлення його працездатності, а також реєстрації з ним повторного шлюбу.\n\nПраво на утримання припиняється від дня настання цих обставин.\n\n2. Якщо після припинення права на утримання виконання рішення суду про стягнення аліментів буде продовжуватися, всі суми, одержані як аліменти, вважаються такими, що одержані без достатньої правової підстави, і підлягають поверненню у повному обсязі, але не більш як за три роки.\n\n3. Право одного з подружжя на аліменти, які були присуджені за рішенням суду, може бути припинене за рішенням суду, якщо буде встановлено, що:\n\n1) одержувач аліментів перестав потребувати матеріальної допомоги;\n\n2) платник аліментів неспроможний надавати матеріальну допомогу.\n\n4. Право одного з подружжя на утримання припиняється у випадках, передбачених статтями 83, 85, 87 і 89 цього Кодексу.",
        "83": "Стаття 83.\n1. Рішенням суду може бути позбавлено одного з подружжя права на утримання або обмежено його строком, якщо:\n\n1) подружжя перебувало в шлюбних відносинах нетривалий час;\n\n2) непрацездатність того з подружжя, хто потребує матеріальної допомоги, виникла в результаті вчинення ним умисного кримінального правопорушення;\n\n{Пункт 2 частини першої статті 83 із змінами, внесеними згідно із Законом № 720-IX від 17.06.2020}\n\n3) непрацездатність або тяжка хвороба того з подружжя, хто потребує матеріальної допомоги, була прихована від другого з подружжя при реєстрації шлюбу;\n\n4) одержувач аліментів свідомо поставив себе у становище такого, що потребує матеріальної допомоги.\n\n2. Положення цієї статті поширюються і на осіб, у яких право на аліменти виникло після розірвання шлюбу.",
        "84": "Стаття 84.\n1. Дружина має право на утримання від чоловіка під час вагітності.\n\n2. Дружина, з якою проживає дитина, має право на утримання від чоловіка - батька дитини до досягнення дитиною трьох років.\n\n3. Якщо дитина має вади фізичного або психічного розвитку, дружина, з якою проживає дитина, має право на утримання від чоловіка до досягнення дитиною шести років.\n\n4. Право на утримання вагітна дружина, а також дружина, з якою проживає дитина, має незалежно від того, чи вона працює, та незалежно від її матеріального становища, за умови, що чоловік може надавати матеріальну допомогу.\n\n5. Аліменти, присуджені дружині під час вагітності, сплачуються після народження дитини без додаткового рішення суду.\n\n6. Право на утримання вагітна дружина, а також дружина, з якою проживає дитина, має і в разі розірвання шлюбу.",
        "85": "Стаття 85.\n1. Право дружини на утримання, передбачене статтею 84 цього Кодексу, припиняється в разі припинення вагітності, народження дитини мертвою або якщо дитина передана на виховання іншій особі, а також у разі смерті дитини.\n\n2. Право дружини на утримання припиняється, якщо за рішенням суду виключено відомості про чоловіка як батька з актового запису про народження дитини.",
        "86": "Стаття 86.\n1. Чоловік, з яким проживає дитина, має право на утримання від дружини - матері дитини до досягнення дитиною трьох років.\n\n2. Якщо дитина має вади фізичного або психічного розвитку, чоловік, з яким проживає дитина, має право на утримання від дружини до досягнення дитиною шести років.\n\n3. Право на утримання чоловік, з яким проживає дитина, має незалежно від того, чи він працює, та незалежно від його матеріального становища, за умови, що дружина може надавати матеріальну допомогу.\n\n4. Право на утримання чоловік, з яким проживає дитина, має і після розірвання шлюбу.",
        "87": "Стаття 87.\n1. Право чоловіка на утримання, передбачене статтею 86 цього Кодексу, припиняється, якщо дитина передана на виховання іншій особі, а також у разі смерті дитини.\n\n2. Право чоловіка на утримання припиняється, якщо за рішенням суду виключено відомості про дружину як матір з актового запису про народження дитини.",
        "88": "Стаття 88.\n1. Якщо один із подружжя, в тому числі і працездатний, проживає з дитиною з інвалідністю, яка не може обходитися без постійного стороннього догляду, і опікується нею, він має право на утримання за умови, що другий з подружжя може надавати матеріальну допомогу.\n\nПраво на утримання триває протягом всього часу проживання з дитиною з інвалідністю та опікування нею і не залежить від матеріального становища того з батьків, з ким вона проживає.\n\n2. Розмір аліментів тому з подружжя, з ким проживає дитина з інвалідністю, визначається за рішенням суду відповідно до частини першої статті 80 цього Кодексу, без урахування можливості одержання аліментів від своїх батьків, повнолітніх дочки або сина.",
        "89": "Стаття 89.\n1. Подружжя, а також особи, шлюб між якими було розірвано, мають право укласти договір про припинення права на утримання взамін набуття права власності на житловий будинок, квартиру чи інше нерухоме майно або одержання одноразової грошової виплати.\n\nДоговір, за яким передається у власність нерухоме майно, має бути нотаріально посвідчений. Право власності на нерухоме майно, що передається за таким договором, виникає з моменту державної реєстрації цього права відповідно до закону.\n\n{Абзац другий частини першої статті 89 в редакції Закону № 402-VII від 04.07.2013}\n\n2. Якщо особи домовилися про припинення права на утримання у зв'язку з одержанням одноразової грошової виплати, обумовлена грошова сума має бути внесена на депозитний рахунок нотаріальної контори або приватного нотаріуса до посвідчення договору.\n\n{Частина друга статті 89 із змінами, внесеними згідно із Законом № 2435-VI від 06.07.2010}\n\n3. На майно, одержане на підставі договору про припинення права на утримання, не може бути звернене стягнення.",
        "90": "Стаття 90.\n1. Дружина, чоловік взаємно зобов'язані брати участь у витратах, пов'язаних із хворобою або каліцтвом другого з подружжя.",
        "91": "Стаття 91.\n1. Якщо жінка та чоловік, які не перебувають у шлюбі між собою, тривалий час проживали однією сім'єю, той із них, хто став непрацездатним під час спільного проживання, має право на утримання відповідно до статті 76 цього Кодексу.\n\n2. Жінка та чоловік, які не перебувають у шлюбі між собою, мають право на утримання в разі проживання з нею, ним їхньої дитини, відповідно до частин другої - четвертої статті 84 та статей 86 і 88 цього Кодексу.\n\n3. Право жінки та чоловіка на утримання припиняється з підстав, встановлених пунктами 2 і 4 статті 83, статтями 85, 87 і 89 цього Кодексу.\n\nГлава 10\n\nШЛЮБНИЙ ДОГОВІР",
        "92": "Стаття 92.\n1. Шлюбний договір може бути укладено особами, які подали заяву про реєстрацію шлюбу, а також подружжям.\n\n2. На укладення шлюбного договору до реєстрації шлюбу, якщо його стороною є неповнолітня особа, потрібна письмова згода її батьків або піклувальника, засвідчена нотаріусом.",
        "93": "Стаття 93.\n1. Шлюбним договором регулюються майнові відносини між подружжям, визначаються їхні майнові права та обов'язки.\n\n2. Шлюбним договором можуть бути визначені майнові права та обов'язки подружжя як батьків.\n\n3. Шлюбний договір не може регулювати особисті відносини подружжя, а також особисті відносини між ними та дітьми.\n\n4. Шлюбний договір не може зменшувати обсягу прав дитини, які встановлені цим Кодексом, а також ставити одного з подружжя у надзвичайно невигідне матеріальне становище.\n\n5. За шлюбним договором не може передаватися у власність одному з подружжя нерухоме майно та інше майно, право на яке підлягає державній реєстрації.",
        "94": "Стаття 94.\n1. Шлюбний договір укладається у письмовій формі і нотаріально посвідчується.",
        "95": "Стаття 95.\n1. Якщо шлюбний договір укладено до реєстрації шлюбу, він набирає чинності у день реєстрації шлюбу.\n\n2. Якщо шлюбний договір укладено подружжям, він набирає чинності у день його нотаріального посвідчення.",
        "96": "Стаття 96.\n1. У шлюбному договорі може бути встановлено загальний строк його дії, а також строки тривалості окремих прав та обов'язків.\n\n2. У шлюбному договорі може бути встановлена чинність договору або окремих його умов і після припинення шлюбу.",
        "97": "Стаття 97.\n1. У шлюбному договорі може бути визначене майно, яке дружина, чоловік передає для використання на спільні потреби сім'ї, а також правовий режим майна, подарованого подружжю у зв'язку з реєстрацією шлюбу.\n\n2. Сторони можуть домовитися про непоширення на майно, набуте ними за час шлюбу, положень статті 60 цього Кодексу і вважати його спільною частковою власністю або особистою приватною власністю кожного з них.\n\n3. Сторони можуть домовитися про можливий порядок поділу майна, у тому числі і в разі розірвання шлюбу.\n\n4. У шлюбному договорі сторони можуть передбачити використання належного їм обом або одному з них майна для забезпечення потреб їхніх дітей, а також інших осіб.\n\n5. Сторони можуть включити до шлюбного договору будь-які інші умови щодо правового режиму майна, якщо вони не суперечать моральним засадам суспільства.",
        "98": "Стаття 98.\n1. Якщо у зв'язку з укладенням шлюбу один із подружжя вселяється в житлове приміщення, яке належить другому з подружжя, сторони у шлюбному договорі можуть домовитися про порядок користування ним. Подружжя може домовитися про звільнення житлового приміщення тим з подружжя, хто вселився в нього, в разі розірвання шлюбу, з виплатою грошової компенсації або без неї.\n\n2. Сторони можуть домовитися про проживання у житловому приміщенні, яке належить одному з них чи є їхньою спільною власністю, їхніх родичів.",
        "99": "Стаття 99.\n1. Сторони можуть домовитися про надання утримання одному з подружжя незалежно від непрацездатності та потреби у матеріальній допомозі на умовах, визначених шлюбним договором.\n\n2. Якщо у шлюбному договорі визначені умови, розмір та строки виплати аліментів, то в разі невиконання одним із подружжя свого обов'язку за договором аліменти можуть стягуватися на підставі виконавчого напису нотаріуса.\n\n3. Шлюбним договором може бути встановлена можливість припинення права на утримання одного з подружжя у зв'язку з одержанням ним майнової (грошової) компенсації.",
        "100": "Стаття 100.\n1. Одностороння зміна умов шлюбного договору не допускається.\n\n2. Шлюбний договір може бути змінено подружжям. Угода про зміну шлюбного договору нотаріально посвідчується.\n\n3. На вимогу одного з подружжя шлюбний договір за рішенням суду може бути змінений, якщо цього вимагають його інтереси, інтереси дітей, а також непрацездатних повнолітніх дочки, сина, що мають істотне значення.",
        "101": "Стаття 101.\n1. Одностороння відмова від шлюбного договору не допускається.\n\n2. Подружжя має право відмовитися від шлюбного договору. У такому разі, за вибором подружжя, права та обов'язки, встановлені шлюбним договором, припиняються з моменту його укладення або в день подання нотаріусу заяви про відмову від нього.\n\n{Стаття 101 в редакції Закону № 524-V від 22.12.2006}",
        "102": "Стаття 102.\n1. На вимогу одного з подружжя шлюбний договір може бути розірваний за рішенням суду з підстав, що мають істотне значення, зокрема в разі неможливості його виконання.",
        "103": "Стаття 103.\n1. Шлюбний договір на вимогу одного з подружжя або іншої особи, права та інтереси якої цим договором порушені, може бути визнаний недійсним за рішенням суду з підстав, встановлених Цивільним кодексом України.\n\nГлава 11\n\nПРИПИНЕННЯ ШЛЮБУ",
        "104": "Стаття 104.\n1. Шлюб припиняється внаслідок смерті одного з подружжя або оголошення його померлим.\n\n2. Шлюб припиняється внаслідок його розірвання.\n\n3. Якщо один із подружжя помер до набрання чинності рішенням суду про розірвання шлюбу, вважається, що шлюб припинився внаслідок його смерті.\n\n4. Якщо у день набрання чинності рішенням суду про розірвання шлюбу один із подружжя помер, вважається, що шлюб припинився внаслідок його розірвання.",
        "105": "Стаття 105.\n1. Шлюб припиняється внаслідок його розірвання за спільною заявою подружжя відповідно до статті 106 або одного з них відповідно до статті 107 цього Кодексу.\n\n{Частина перша статті 105 в редакції Закону № 524-V від 22.12.2006}\n\n2. Шлюб припиняється внаслідок його розірвання за спільною заявою подружжя на підставі рішення суду, відповідно до статті 109 цього Кодексу.\n\n3. Шлюб припиняється внаслідок його розірвання за позовом одного з подружжя на підставі рішення суду, відповідно до статті 110 цього Кодексу.",
        "106": "Стаття 106.\n1. Подружжя, яке не має дітей, має право подати до органу державної реєстрації актів цивільного стану заяву про розірвання шлюбу.\n\nЯкщо один із подружжя через поважну причину не може особисто подати заяву про розірвання шлюбу до органу державної реєстрації актів цивільного стану, таку заяву, нотаріально засвідчену або прирівняну до неї, від його імені може подати другий з подружжя.\n\n{Частину першу статті 106 доповнено абзацом згідно із Законом № 524-V від 22.12.2006}\n\n2. Орган державної реєстрації актів цивільного стану складає актовий запис про розірвання шлюбу після спливу одного місяця від дня подання такої заяви, якщо вона не була відкликана.\n\n{Частина друга статті 106 із змінами, внесеними згідно із Законом № 2398-VI від 01.07.2010}\n\n3. Шлюб розривається незалежно від наявності між подружжям майнового спору.",
        "107": "Стаття 107.\n1. Шлюб розривається органом державної реєстрації актів цивільного стану за заявою одного із подружжя, якщо другий із подружжя:\n\n1) визнаний безвісно відсутнім;\n\n2) визнаний недієздатним.\n\n{Пункт 3 частини першої статті 107 виключено на підставі Закону № 2398-VI від 01.07.2010}\n\n2. Шлюб розривається незалежно від наявності між подружжям майнового спору.",
        "108": "Стаття 108.\n1. За заявою заінтересованої особи розірвання шлюбу, здійснене відповідно до положень статті 106 цього Кодексу, може бути визнане судом фіктивним, якщо буде встановлено, що жінка та чоловік продовжували проживати однією сім'єю і не мали наміру припинити шлюбні відносини.\n\n{Абзац перший частини першої статті 108 із змінами, внесеними згідно із Законом № 2398-VI від 01.07.2010}\n\nНа підставі рішення суду актовий запис про розірвання шлюбу та Свідоцтво про розірвання шлюбу скасовуються органом державної реєстрації актів цивільного стану.\n\n{Абзац другий частини першої статті 108 із змінами, внесеними згідно із Законом № 4017-IX від 10.10.2024}",
        "109": "Стаття 109.\n1. Подружжя, яке має дітей, має право подати до суду заяву про розірвання шлюбу разом із письмовим договором про те, з ким із них будуть проживати діти, яку участь у забезпеченні умов їхнього життя братиме той з батьків, хто буде проживати окремо, а також про умови здійснення ним права на особисте виховання дітей.\n\n2. Договір між подружжям про розмір аліментів на дитину має бути нотаріально посвідчений. У разі невиконання цього договору аліменти можуть стягуватися на підставі виконавчого напису нотаріуса.\n\n3. Суд постановляє рішення про розірвання шлюбу, якщо буде встановлено, що заява про розірвання шлюбу відповідає дійсній волі дружини та чоловіка і що після розірвання шлюбу не будуть порушені їхні особисті та майнові права, а також права їхніх дітей.\n\n4. Суд постановляє рішення про розірвання шлюбу після спливу одного місяця від дня подання заяви. До закінчення цього строку дружина і чоловік мають право відкликати заяву про розірвання шлюбу.",
        "110": "Стаття 110.\n1. Позов про розірвання шлюбу може бути пред'явлений одним із подружжя.\n\n{Частину другу статті 110 виключено на підставі Закону № 4073-IX від 20.11.2024}\n\n{Частину третю статті 110 виключено на підставі Закону № 4073-IX від 20.11.2024}\n\n{Частину четверту статті 110 виключено на підставі Закону № 4073-IX від 20.11.2024}\n\n5. Опікун має право пред'явити позов про розірвання шлюбу, якщо цього вимагають інтереси того з подружжя, хто визнаний недієздатним.",
        "111": "Стаття 111.\n1. Суд вживає заходів щодо примирення подружжя, якщо це не суперечить моральним засадам суспільства.\n\n2. Якщо один із подружжя вчинив домашнє насильство, незалежно від стану розгляду порушеного кримінального провадження, цивільної справи або справи про адміністративне правопорушення щодо домашнього насильства, заходи щодо примирення подружжя не вживаються.\n\n{Статтю 111 доповнено частиною другою згідно із Законом № 4073-IX від 20.11.2024}",
        "112": "Стаття 112.\n1. Суд з'ясовує фактичні взаємини подружжя, дійсні причини позову про розірвання шлюбу, бере до уваги наявність малолітньої дитини, дитини з інвалідністю та інші обставини життя подружжя.\n\n2. Суд постановляє рішення про розірвання шлюбу, якщо буде встановлено, що подальше спільне життя подружжя і збереження шлюбу суперечило б інтересам одного з них, інтересам їхніх дітей, що мають істотне значення.",
        "113": "Стаття 113.\n1. Особа, яка змінила своє прізвище у зв'язку з реєстрацією шлюбу, має право після розірвання шлюбу надалі іменуватися цим прізвищем або відновити своє дошлюбне прізвище.",
        "114": "Стаття 114.\n1. У разі розірвання шлюбу органом державної реєстрації актів цивільного стану шлюб припиняється у день реєстрації розірвання шлюбу.\n\n{Частина перша статті 114 в редакції Закону № 524-V від 22.12.2006}\n\n2. У разі розірвання шлюбу судом шлюб припиняється у день набрання чинності рішенням суду про розірвання шлюбу.",
        "115": "Стаття 115.\n1. Розірвання шлюбу, здійснене в порядку, передбаченому статтями 106 і 107 цього Кодексу, повинно бути зареєстроване в органі державної реєстрації актів цивільного стану.\n\n2. Рішення суду про розірвання шлюбу після набрання ним законної сили надсилається судом до органу державної реєстрації актів цивільного стану за місцем ухвалення рішення для внесення відомостей до Державного реєстру актів цивільного стану громадян та проставлення відмітки в актовому записі про шлюб.\n\n3. Розірвання шлюбу, здійснене органами державної реєстрації актів цивільного стану, засвідчується Свідоцтвом про розірвання шлюбу, зразок якого затверджує Кабінет Міністрів України.\n\nДокументом, що засвідчує факт розірвання шлюбу судом, є рішення суду про розірвання шлюбу, яке набрало законної сили.\n\n{Стаття 115 в редакції Закону № 2398-VI від 01.07.2010}",
        "116": "Стаття 116.\n1. Після розірвання шлюбу та одержання Свідоцтва про розірвання шлюбу або рішення суду, яке набрало законної сили особа має право на повторний шлюб.\n\n{Частина перша статті 116 із змінами, внесеними згідно із Законом № 2398-VI від 01.07.2010}\n\n{Статтю 117 виключено на підставі Закону № 524-V від 22.12.2006}",
        "118": "Стаття 118.\n1. Якщо особа, яка була оголошена померлою, з’явилася, і відповідне рішення суду та актовий запис про смерть скасовані, її шлюб з іншою особою поновлюється, за умови що ніхто з подружжя не перебуває у повторному шлюбі.\n\n{Частина перша статті 118 в редакції Законів № 524-V від 22.12.2006, № 4017-IX від 10.10.2024}\n\n2. Якщо особа, яка була визнана безвісно відсутньою, з'явилася, і відповідне рішення суду скасоване, її шлюб з іншою особою може бути поновлений за їхньою заявою, за умови, що ніхто з них не перебуває у повторному шлюбі.\n\n3. У випадку, передбаченому частиною другою цієї статті, орган державної реєстрації актів цивільного стану скасовує актовий запис про розірвання шлюбу та відповідне свідоцтво, видане на його підставі.\n\n{Частина третя статті 118 в редакції Закону № 524-V від 22.12.2006; із змінами, внесеними згідно із Законом № 4017-IX від 10.10.2024}",
        "119": "Стаття 119.\n1. За заявою подружжя або позовом одного з них суд може постановити рішення про встановлення для подружжя режиму окремого проживання у разі неможливості чи небажання дружини і (або) чоловіка проживати спільно.\n\n2. Режим окремого проживання припиняється у разі поновлення сімейних відносин або за рішенням суду на підставі заяви одного з подружжя.",
        "120": "Стаття 120.\n1. Встановлення режиму окремого проживання не припиняє прав та обов'язків подружжя, які встановлені цим Кодексом і які дружина та чоловік мали до встановлення цього режиму, а також прав та обов'язків, які встановлені шлюбним договором.\n\n2. У разі встановлення режиму окремого проживання:\n\n1) майно, набуте в майбутньому дружиною та чоловіком, не вважатиметься набутим у шлюбі;\n\n2) дитина, народжена дружиною після спливу десяти місяців, не вважатиметься такою, що походить від її чоловіка.\n\n{Пункт 3 частини другої статті 120 виключено на підставі Закону № 524-V від 22.12.2006}\n\nРозділ III\n\nПРАВА ТА ОБОВ'ЯЗКИ МАТЕРІ, БАТЬКА І ДИТИНИ\n\nГлава 12\n\nВИЗНАЧЕННЯ ПОХОДЖЕННЯ ДИТИНИ",
        "121": "Стаття 121.\n1. Права та обов'язки матері, батька і дитини ґрунтуються на походженні дитини від них, засвідченому органом державної реєстрації актів цивільного стану в порядку, встановленому статтями 122 та 125 цього Кодексу.",
        "122": "Стаття 122.\n1. Дитина, яка зачата і (або) народжена у шлюбі, походить від подружжя.\n\nПоходження дитини від подружжя визначається на підставі Свідоцтва про шлюб та документа закладу охорони здоров'я про народження дружиною дитини.\n\n2. Дитина, яка народжена до спливу десяти місяців після припинення шлюбу або визнання його недійсним, походить від подружжя.\n\n{Частина друга статті 122 із змінами, внесеними згідно із Законом № 524-V від 22.12.2006}\n\n3. Подружжя, а також жінка та чоловік, шлюб між якими припинено, у разі народження дитини до спливу десяти місяців після припинення їх шлюбу, мають право подати до органу державної реєстрації актів цивільного стану спільну заяву про невизнання чоловіка (колишнього чоловіка) батьком дитини. Така вимога може бути задоволена лише у разі подання іншою особою та матір'ю дитини заяви про визнання батьківства.\n\nЯкщо дитина народилася до спливу десяти місяців від дня припинення шлюбу внаслідок смерті чоловіка, походження дитини від батька може бути визначене за спільною заявою матері та чоловіка, який вважає себе батьком.\n\n{Частина третя статті 122 в редакції Закону № 524-V від 22.12.2006}",
        "123": "Стаття 123.\n1. У разі народження дружиною дитини, зачатої в результаті застосування допоміжних репродуктивних технологій, здійснених за письмовою згодою її чоловіка, він записується батьком дитини.\n\n2. У разі перенесення в організм іншої жінки ембріона людини, зачатого подружжям (чоловіком та жінкою) в результаті застосування допоміжних репродуктивних технологій, батьками дитини є подружжя.\n\n{Частина друга статті 123 із змінами, внесеними згідно із Законом № 3760-VI від 20.09.2011}\n\n3. Подружжя визнається батьками дитини, народженої дружиною після перенесення в її організм ембріона людини, зачатого її чоловіком та іншою жінкою в результаті застосування допоміжних репродуктивних технологій.\n\n{Стаття 123 в редакції Закону № 524-V від 22.12.2006}",
        "124": "Стаття 124.\n1. Якщо дитина народилася до спливу десяти місяців від дня припинення шлюбу або визнання шлюбу недійсним, але після реєстрації повторного шлюбу її матері з іншою особою, вважається, що батьком дитини є чоловік її матері у повторному шлюбі.\n\nБатьківство попереднього чоловіка може бути визначене на підставі його спільної заяви з чоловіком у повторному шлюбі або за рішенням суду.",
        "125": "Стаття 125.\n1. Якщо мати та батько дитини не перебувають у шлюбі між собою, походження дитини від матері визначається на підставі документа закладу охорони здоров'я про народження нею дитини.\n\n2. Якщо мати та батько дитини не перебувають у шлюбі між собою, походження дитини від батька визначається:\n\n1) за заявою матері та батька дитини;\n\n{Пункт 2 частини другої статті 125 виключено на підставі Закону № 2398-VI від 01.07.2010}\n\n3) за рішенням суду.",
        "126": "Стаття 126.\n1. Походження дитини від батька визначається за заявою жінки та чоловіка, які не перебувають у шлюбі між собою. Така заява може бути подана як до, так і після народження дитини до органу державної реєстрації актів цивільного стану.\n\n2. Якщо заява про визнання себе батьком дитини подана неповнолітнім, орган державної реєстрації актів цивільного стану повідомляє батьків, опікуна, піклувальника неповнолітнього про запис його батьком дитини. У разі якщо повідомити батьків, опікуна, піклувальника неповнолітнього неможливо, орган державної реєстрації актів цивільного стану повинен повідомити орган опіки та піклування про запис неповнолітнього батьком дитини.\n\n{Частина друга статті 126 із змінами, внесеними згідно із Законом № 524-V від 22.12.2006}\n\n3. Якщо заява про визнання батьківства не може бути подана особисто, вона може бути подана через представника або надіслана поштою, за умови її нотаріального засвідчення. Повноваження представника мають бути нотаріально засвідчені.\n\n{Частина третя статті 126 із змінами, внесеними згідно із Законом № 524-V від 22.12.2006}\n\n{Статтю 127 виключено на підставі Закону № 2398-VI від 01.07.2010}",
        "128": "Стаття 128.\n1. За відсутності заяви, право на подання якої встановлено статтею 126 цього Кодексу, батьківство щодо дитини може бути визнане за рішенням суду.\n\n{Частина перша статті 128 в редакції Закону № 2398-VI від 01.07.2010}\n\n2. Підставою для визнання батьківства є будь-які відомості, що засвідчують походження дитини від певної особи, зібрані відповідно до Цивільного процесуального кодексу України.\n\n3. Позов про визнання батьківства може бути пред'явлений матір'ю, опікуном, піклувальником дитини, особою, яка утримує та виховує дитину, а також самою дитиною, яка досягла повноліття.\n\nПозов про визнання батьківства може бути пред'явлений особою, яка вважає себе батьком дитини.\n\n4. Позов про визнання батьківства приймається судом, якщо запис про батька дитини у Книзі реєстрації народжень вчинено відповідно до частини першої статті 135 цього Кодексу.",
        "129": "Стаття 129.\n1. Особа, яка вважає себе батьком дитини, народженої жінкою, яка в момент зачаття або народження дитини перебувала у шлюбі з іншим чоловіком, має право пред'явити до її чоловіка, якщо він записаний батьком дитини, позов про визнання свого батьківства.\n\n2. До вимоги про визнання батьківства застосовується позовна давність в один рік, яка починається від дня, коли особа дізналася або могла дізнатися про своє батьківство.",
        "130": "Стаття 130.\n1. У разі смерті чоловіка, який не перебував у шлюбі з матір'ю дитини, факт його батьківства може бути встановлений за рішенням суду.\n\nЗаява про встановлення факту батьківства приймається судом, якщо запис про батька дитини у Книзі реєстрації народжень вчинено відповідно до частини першої статті 135 цього Кодексу.\n\n2. Заява про встановлення факту батьківства може бути подана особами, зазначеними у частині третій статті 128 цього Кодексу.",
        "131": "Стаття 131.\n1. Особа, яка вважає себе матір'ю дитини, може подати до суду заяву про визнання свого материнства, якщо запис про матір дитини вчинено відповідно до частини другої статті 135 цього Кодексу.",
        "132": "Стаття 132.\n1. У разі смерті жінки, яка вважала себе матір'ю дитини, факт її материнства може бути встановлений за рішенням суду.\n\nЗаява про встановлення факту материнства приймається судом, якщо запис про матір дитини у Книзі реєстрації народжень вчинено відповідно до частини другої статті 135 цього Кодексу.\n\n2. Заява про встановлення факту материнства може бути подана батьком, опікуном, піклувальником дитини, особою, яка утримує та виховує дитину, а також самою дитиною, яка досягла повноліття.",
        "133": "Стаття 133.\n1. Якщо дитина народилася у подружжя, дружина записується матір'ю, а чоловік - батьком дитини.",
        "134": "Стаття 134.\n1. На підставі заяв осіб, зазначених у статті 126 цього Кодексу, або рішення суду орган державної реєстрації актів цивільного стану вносить відповідні зміни до актового запису про народження, складеного органами державної реєстрації актів цивільного стану України, та видає нове Свідоцтво про народження.\n\n{Стаття 134 в редакції Закону № 2398-VI від 01.07.2010}",
        "135": "Стаття 135.\n1. При народженні дитини у матері, яка не перебуває у шлюбі, у випадках, коли немає спільної заяви батьків, заяви батька або рішення суду, запис про батька дитини у Книзі реєстрації народжень провадиться за прізвищем та громадянством матері, а ім'я та по батькові батька дитини записуються за її вказівкою.\n\n{Абзац перший частини першої статті 135 із змінами, внесеними згідно із Законом № 2398-VI від 01.07.2010}\n\nУ разі смерті матері, а також за неможливості встановити місце її проживання чи перебування запис про матір та батька дитини провадиться відповідно до цієї статті, за заявою родичів, інших осіб або уповноваженого представника закладу охорони здоров'я, в якому народилася дитина.\n\n{Абзац другий частини першої статті 135 із змінами, внесеними згідно із Законом № 1276-VI від 16.04.2009}\n\n2. Якщо батьки дитини невідомі, державна реєстрація її народження проводиться за рішенням органу опіки та піклування, яким визначається прізвище, власне ім'я, по батькові дитини і відомості про батьків.\n\n{Частина друга статті 135 в редакції Закону № 2398-VI від 01.07.2010}",
        "136": "Стаття 136.\n1. Особа, яка записана батьком дитини відповідно до статей 122, 124, 126 і 127 цього Кодексу, має право оспорити своє батьківство, пред'явивши позов про виключення запису про нього як батька з актового запису про народження дитини.\n\n2. У разі доведення відсутності кровного споріднення між особою, яка записана батьком, та дитиною суд постановляє рішення про виключення відомостей про особу як батька дитини з актового запису про її народження.\n\n3. Оспорювання батьківства можливе лише після народження дитини і до досягнення нею повноліття.\n\n4. Оспорювання батьківства неможливе у разі смерті дитини.\n\n5. Не має права оспорювати батьківство особа, записана батьком дитини, якщо в момент реєстрації себе батьком дитини вона знала, що не є її батьком, а також особа, яка дала згоду на застосування допоміжних репродуктивних технологій відповідно до частини першої статті 123 цього Кодексу.\n\n{Частина п'ята статті 136 в редакції Закону № 524-V від 22.12.2006}\n\n6. До вимоги чоловіка про виключення запису про нього як батька з актового запису про народження дитини позовна давність не застосовується.",
        "137": "Стаття 137.\n1. Якщо той, хто записаний батьком дитини, помер до народження дитини, оспорити його батьківство мають право його спадкоємці, за умови подання ним за життя до нотаріуса заяви про невизнання свого батьківства.\n\n2. Якщо той, хто записаний батьком дитини, помер після пред'явлення ним позову про виключення свого імені як батька з актового запису про народження дитини, позовну заяву можуть підтримати в суді його спадкоємці.\n\n3. Якщо через поважні причини особа не знала про те, що записана батьком дитини, і померла, оспорити батьківство можуть її спадкоємці: дружина, батьки та діти.\n\n4. До вимоги про виключення запису про особу як батька дитини з актового запису про народження дитини позовна давність не застосовується.",
        "138": "Стаття 138.\n1. Жінка, яка народила дитину у шлюбі, має право оспорити батьківство свого чоловіка, пред'явивши позов про виключення запису про нього як батька дитини з актового запису про народження дитини.\n\n{Частина перша статті 138 із змінами, внесеними згідно із Законом № 3497-IV від 23.02.2006}\n\n2. Вимога матері про виключення запису про її чоловіка як батька дитини з актового запису про народження дитини може бути задоволена лише у разі подання іншою особою заяви про своє батьківство.\n\n3. До вимоги матері про внесення змін до актового запису про народження дитини встановлюється позовна давність в один рік, яка починається від дня реєстрації народження дитини.",
        "139": "Стаття 139.\n1. Жінка, яка записана матір'ю дитини, може оспорити своє материнство.\n\n2. Жінка, яка вважає себе матір'ю дитини, має право пред'явити позов до жінки, яка записана матір'ю дитини, про визнання свого материнства. Оспорювання материнства не допускається у випадках, передбачених частинами другою та третьою статті 123 цього Кодексу.\n\n3. До вимоги про визнання материнства встановлюється позовна давність в один рік, яка починається від дня, коли особа дізналася або могла дізнатися, що є матір'ю дитини.",
        "140": "Стаття 140.\n1. Стягнення з особи, яка записана батьком, матір'ю, аліментів на дитину не є перешкодою для звернення до суду з позовом про виключення відомостей про неї як батька, матері дитини з актового запису про її народження.\n\nГлава 13\n\nОСОБИСТІ НЕМАЙНОВІ ПРАВА І ОБОВ'ЯЗКИ БАТЬКІВ ТА ДІТЕЙ",
        "141": "Стаття 141.\n1. Мати, батько мають рівні права та обов'язки щодо дитини, незалежно від того, чи перебували вони у шлюбі між собою.\n\n2. Розірвання шлюбу між батьками, проживання їх окремо від дитини не впливає на обсяг їхніх прав і не звільняє від обов'язків щодо дитини, крім випадку, передбаченого частиною п’ятою статті 157 цього Кодексу.\n\n{Частина друга статті 141 із змінами, внесеними згідно із Законом № 2234-VIII від 07.12.2017}",
        "142": "Стаття 142.\n1. Діти мають рівні права та обов'язки щодо батьків, незалежно від того, чи перебували їхні батьки у шлюбі між собою.",
        "143": "Стаття 143.\n1. Мати, батько дитини, які перебувають у шлюбі, зобов'язані забрати дитину з пологового будинку або з іншого закладу охорони здоров'я.\n\n2. Мати, яка не перебуває у шлюбі, зобов'язана забрати дитину з пологового будинку або з іншого закладу охорони здоров'я.\n\nБатько, який не перебуває у шлюбі з матір'ю дитини, батьківство якого визначено у свідоцтві про народження дитини або визнано за рішенням суду, зобов'язаний за повідомленням служби у справах дітей, що здійснюється у порядку, визначеному Кабінетом Міністрів України, забрати дитину для утримання та виховання з пологового будинку або з іншого закладу охорони здоров'я, якщо цього не зробила мати дитини. У разі якщо батько не перебуває у шлюбі, він набуває статусу одинокого батька.\n\n{Частину другу статті 143 доповнено абзацом другим згідно із Законом № 3354-VI від 12.05.2011}\n\n3. Дитина може бути залишена батьками у пологовому будинку або в іншому закладі охорони здоров'я, якщо вона має істотні вади фізичного і (або) психічного розвитку, а також за наявності інших обставин, що мають істотне значення.\n\n4. Якщо батьки не забрали дитину з пологового будинку або з іншого закладу охорони здоров'я, забрати дитину мають право її баба, дід, інші родичі з дозволу органу опіки та піклування.",
        "144": "Стаття 144.\n1. Батьки зобов'язані невідкладно, але не пізніше одного місяця від дня народження дитини, зареєструвати народження дитини в органі державної реєстрації актів цивільного стану.\n\nНевиконання цього обов'язку є підставою для покладення на них відповідальності, встановленої законом.\n\n2. У разі смерті батьків або неможливості для них з інших причин зареєструвати народження дитини реєстрація провадиться за заявою родичів, інших осіб, уповноваженого представника закладу охорони здоров'я, в якому народилася дитина або в якому на цей час вона перебуває.\n\n3. Реєстрація народження дитини провадиться органом державної реєстрації актів цивільного стану з одночасним визначенням її походження та присвоєнням прізвища, імені та по батькові.\n\n4. Реєстрація народження дитини засвідчується Свідоцтвом про народження, зразок якого затверджує Кабінет Міністрів України.",
        "145": "Стаття 145.\n1. Прізвище дитини визначається за прізвищем батьків.\n\nЯкщо мати, батько мають різні прізвища, прізвище дитини визначається за їхньою згодою.\n\n2. Батьки, які мають різні прізвища, можуть присвоїти дитині подвійне прізвище, утворене шляхом з'єднання їхніх прізвищ.\n\n3. Спір між батьками щодо прізвища дитини може вирішуватися органом опіки та піклування або судом.",
        "146": "Стаття 146.\n1. Ім'я дитини визначається за згодою батьків.\n\nІм'я дитини, народженої жінкою, яка не перебуває у шлюбі, у разі відсутності добровільного визнання батьківства визначається матір'ю дитини.\n\n2. Дитині може бути дано не більше двох імен, якщо інше не випливає із звичаю національної меншини, до якої належать мати і (або) батько.\n\n3. Спір між батьками щодо імені дитини може вирішуватися органом опіки та піклування або судом.",
        "147": "Стаття 147.\n1. По батькові дитини визначається за іменем батька.\n\n2. По батькові дитини, народженої жінкою, яка не перебуває у шлюбі, за умови, що батьківство щодо дитини не визнано, визначається за іменем особи, яку мати дитини назвала її батьком.",
        "148": "Стаття 148.\n1. У разі зміни прізвища обома батьками змінюється прізвище дитини, яка не досягла семи років.\n\n2. У разі зміни прізвища обома батьками прізвище дитини, яка досягла семи років, змінюється за її згодою.\n\n3. У разі зміни прізвища одного з батьків прізвище дитини може бути змінене за згодою обох батьків та за згодою дитини, яка досягла семи років.\n\n4. За заявою батьків або одного з них, якщо другий помер, оголошений померлим, визнаний недієздатним або безвісно відсутнім, дитині, яка не досягла чотирнадцяти років та якій при реєстрації народження присвоєне прізвище одного з батьків, може бути змінено прізвище на прізвище другого з батьків.\n\n{Статтю 148 доповнено частиною згідно із Законом № 524-V від 22.12.2006}\n\n5. У разі заперечення одним із батьків щодо зміни прізвища дитини спір між ними щодо такої зміни може вирішуватися органом опіки та піклування або судом. При вирішенні спору беруться до уваги виконання батьками своїх обов'язків щодо дитини, а також інші обставини, які засвідчують відповідність зміни прізвища інтересам дитини.",
        "149": "Стаття 149.\n1. Дитина, яка досягла шістнадцяти років, має право на власний розсуд змінити своє прізвище та (або) власне ім’я, та (або) по батькові.\n\n2. Дитина, яка досягла чотирнадцяти років, має право змінити своє по батькові за згодою батьків.\n\nУ разі якщо над дитиною, яка досягла чотирнадцяти років, встановлено піклування, зміна прізвища та (або) власного імені, та (або) по батькові такої дитини здійснюється за згодою піклувальника.\n\n3. Дитина, яка досягла чотирнадцяти років, має право змінити своє по батькові за згодою одного з батьків, якщо другий з батьків помер, визнаний безвісно відсутнім, оголошений померлим, визнаний обмежено дієздатним, недієздатним, позбавлений батьківських прав стосовно цієї дитини або якщо відомості про батька (матір) дитини виключено з актового запису про її народження, або якщо відомості про чоловіка як батька дитини внесені до актового запису про її народження за заявою матері.\n\n4. У разі заперечення одного з батьків щодо зміни по батькові дитини спір щодо такої зміни може вирішуватися органом опіки та піклування або судом. При вирішенні спору беруться до уваги виконання батьками своїх обов’язків стосовно дитини та інші обставини, що засвідчують відповідність зміни по батькові інтересам дитини.\n\n{Стаття 149 в редакції Закону № 942-IX від 03.11.2020}",
        "150": "Стаття 150.\n1. Батьки зобов'язані виховувати дитину в дусі поваги до прав та свобод інших людей, любові до своєї сім'ї та родини, свого народу, своєї Батьківщини.\n\n2. Батьки зобов'язані піклуватися про здоров'я дитини, її фізичний, духовний та моральний розвиток.\n\n3. Батьки зобов'язані забезпечити здобуття дитиною повної загальної середньої освіти, готувати її до самостійного життя.\n\n4. Батьки зобов'язані поважати дитину.\n\n5. Передача дитини на виховання іншим особам не звільняє батьків від обов'язку батьківського піклування щодо неї.\n\n6. Забороняються будь-які види експлуатації батьками своєї дитини.\n\n7. Забороняються фізичні покарання дитини батьками, а також застосування ними інших видів покарань, які принижують людську гідність дитини.",
        "151": "Стаття 151.\n1. Батьки мають переважне право перед іншими особами на особисте виховання дитини.\n\n2. Батьки мають право залучати до виховання дитини інших осіб, передавати її на виховання фізичним та юридичним особам.\n\n3. Батьки мають право обирати форми та методи виховання, крім тих, які суперечать закону, моральним засадам суспільства.",
        "152": "Стаття 152.\n1. Право дитини на належне батьківське виховання забезпечується системою державного контролю, що встановлена законом.\n\n2. Дитина має право противитися неналежному виконанню батьками своїх обов'язків щодо неї.\n\n3. Дитина має право звернутися за захистом своїх прав та інтересів до органу опіки та піклування, інших органів державної влади, органів місцевого самоврядування та громадських організацій.\n\n4. Дитина має право звернутися за захистом своїх прав та інтересів безпосередньо до суду, якщо вона досягла чотирнадцяти років.",
        "153": "Стаття 153.\n1. Мати, батько та дитина мають право на безперешкодне спілкування між собою, крім випадків, коли таке право обмежене законом.\n\n{Стаття 153 в редакції Закону № 524-V від 22.12.2006}",
        "154": "Стаття 154.\n1. Батьки мають право на самозахист своєї дитини, повнолітніх дочки та сина.\n\n2. Батьки мають право звертатися до суду, органів державної влади, органів місцевого самоврядування та громадських організацій за захистом прав та інтересів дитини, а також непрацездатних сина, дочки як їх законні представники без спеціальних на те повноважень.\n\n3. Батьки мають право звернутися за захистом прав та інтересів дітей і тоді, коли відповідно до закону вони самі мають право звернутися за таким захистом.",
        "155": "Стаття 155.\n1. Здійснення батьками своїх прав та виконання обов'язків мають ґрунтуватися на повазі до прав дитини та її людської гідності.\n\n2. Батьківські права не можуть здійснюватися всупереч інтересам дитини.\n\n3. Відмова батьків від дитини є неправозгідною, суперечить моральним засадам суспільства.\n\n4. Ухилення батьків від виконання батьківських обов'язків є підставою для покладення на них відповідальності, встановленої законом.",
        "156": "Стаття 156.\n1. Неповнолітні батьки мають такі ж права та обов'язки щодо дитини, як і повнолітні батьки, і можуть їх здійснювати самостійно.\n\n2. Неповнолітні батьки, які досягли чотирнадцяти років, мають право на звернення до суду за захистом прав та інтересів своєї дитини.\n\n3. Неповнолітні батьки у суді мають право на безоплатну правничу допомогу.\n\n{Частина третя статті 156 в редакції Закону № 3022-IX від 10.04.2023}",
        "157": "Стаття 157.\n1. Питання виховання дитини вирішується батьками спільно, крім випадку, передбаченого частиною п’ятою цієї статті.\n\n{Частина перша статті 157 із змінами, внесеними згідно із Законом № 2234-VIII від 07.12.2017}\n\n2. Той із батьків, хто проживає окремо від дитини, зобов'язаний брати участь у її вихованні і має право на особисте спілкування з нею.\n\n3. Той із батьків, з ким проживає дитина, не має права перешкоджати тому з батьків, хто проживає окремо, спілкуватися з дитиною та брати участь у її вихованні, якщо таке спілкування не перешкоджає нормальному розвиткові дитини.\n\n4. Батьки мають право укласти договір щодо здійснення батьківських прав та виконання обов'язків тим з них, хто проживає окремо від дитини. Договір укладається у письмовій формі та підлягає нотаріальному посвідченню.\n\n{Абзац перший частини четвертої статті 157 із змінами, внесеними згідно із Законом № 1397-VI від 21.05.2009}\n\nТой з батьків, хто проживає з дитиною, у разі його ухилення від виконання договору зобов'язаний відшкодувати матеріальну та моральну шкоду, завдану другому з батьків.\n\n5. Той із батьків, з яким за рішенням суду визначено або висновком органів опіки та піклування підтверджено місце проживання дитини, крім того з батьків, до якого застосовуються заходи примусового виконання рішення про встановлення побачення з дитиною та про усунення перешкод у побаченні з дитиною, самостійно вирішує питання тимчасового виїзду за межі України на строк, що не перевищує одного місяця, з метою лікування, навчання, участі дитини в дитячих змаганнях, фестивалях, наукових виставках, учнівських олімпіадах та конкурсах, екологічних, технічних, мистецьких, туристичних, дослідницьких, спортивних заходах, оздоровлення та відпочинку дитини за кордоном, у тому числі у складі організованої групи дітей, та у разі, якщо йому відомо місце проживання іншого з батьків, який не ухиляється та належно виконує батьківські обов’язки, інформує його шляхом надсилання рекомендованого листа про тимчасовий виїзд дитини за межі України, мету виїзду, державу прямування та відповідний часовий проміжок перебування у цій державі.\n\nТой із батьків, з яким за рішенням суду визначено або висновком органів опіки та піклування підтверджено місце проживання дитини, самостійно вирішує питання тимчасового виїзду за межі України на строк до одного місяця та більше з метою лікування, навчання, участі дитини в дитячих змаганнях, фестивалях, наукових виставках, учнівських олімпіадах та конкурсах, екологічних, технічних, мистецьких, туристичних, дослідницьких, спортивних заходах, оздоровлення та відпочинку дитини за кордоном, у тому числі у складі організованої групи дітей, у разі:\n\n1) наявності заборгованості зі сплати аліментів, сукупний розмір якої перевищує суму відповідних платежів за чотири місяці, підтвердженої довідкою про наявність заборгованості зі сплати аліментів;\n\n2) наявності заборгованості зі сплати аліментів, підтвердженої довідкою про наявність заборгованості зі сплати аліментів, сукупний розмір якої перевищує суму відповідних платежів за три місяці, якщо аліменти сплачуються на утримання дитини з інвалідністю, дитини, яка хворіє на тяжкі перинатальні ураження нервової системи, тяжкі вроджені вади розвитку, рідкісне орфанне захворювання, онкологічні, онкогематологічні захворювання, дитячий церебральний параліч, тяжкі психічні розлади, цукровий діабет I типу (інсулінозалежний), гострі або хронічні захворювання нирок IV ступеня, або на утримання дитини, яка отримала тяжкі травми, потребує трансплантації органа, потребує паліативної допомоги, що підтверджується документом, виданим лікарсько-консультативною комісією лікувально-профілактичного закладу в порядку та за формою, встановленими центральним органом виконавчої влади, що забезпечує формування та реалізує державну політику у сфері охорони здоров’я.\n\nТой із батьків, хто проживає окремо від дитини, який не ухиляється та належно виконує батьківські обов’язки, не має заборгованості зі сплати аліментів, звертається рекомендованим листом із повідомленням про вручення до того з батьків, з яким проживає дитина, за наданням згоди на виїзд дитини за межі України з метою лікування, навчання, участі дитини в дитячих змаганнях, фестивалях, наукових виставках, учнівських олімпіадах та конкурсах, екологічних, технічних, мистецьких, туристичних, дослідницьких, спортивних заходах, оздоровлення та відпочинку дитини за кордоном, у тому числі в складі організованої групи дітей.\n\nУ разі ненадання тим із батьків, з яким проживає дитина, нотаріально посвідченої згоди на виїзд дитини за кордон із зазначеною метою, у десятиденний строк з моменту повідомлення про вручення рекомендованого листа, той із батьків, хто проживає окремо від дитини та у якого відсутня заборгованість зі сплати аліментів, має право звернутися до суду із заявою про надання дозволу на виїзд дитини за кордон без згоди другого з батьків.\n\nДовідка про наявність заборгованості зі сплати аліментів видається органом державної виконавчої служби, приватним виконавцем у порядку, встановленому законом.\n\n{Статтю 157 доповнено частиною п'ятою згідно із Законом № 2234-VIII від 07.12.2017; в редакції Закону № 2475-VIII від 03.07.2018}",
        "158": "Стаття 158.\n1. За заявою матері, батька дитини орган опіки та піклування визначає способи участі у вихованні дитини та спілкуванні з нею того з батьків, хто проживає окремо від неї.\n\nРішення про це орган опіки та піклування постановляє на підставі вивчення умов життя батьків, їхнього ставлення до дитини, інших обставин, що мають істотне значення.\n\n2. Рішення органу опіки та піклування є обов'язковим до виконання. Особа, яка ухиляється від виконання рішення органу опіки та піклування, зобов'язана відшкодувати матеріальну та моральну шкоду, завдану тому з батьків, хто проживає окремо від дитини.",
        "159": "Стаття 159.\n1. Якщо той із батьків, з ким проживає дитина, чинить перешкоди тому з батьків, хто проживає окремо, у спілкуванні з дитиною та у її вихованні, зокрема якщо він ухиляється від виконання рішення органу опіки та піклування, другий із батьків має право звернутися до суду з позовом про усунення цих перешкод.\n\n2. Суд визначає способи участі одного з батьків у вихованні дитини (періодичні чи систематичні побачення, можливість спільного відпочинку, відвідування дитиною місця його проживання тощо), місце та час їхнього спілкування.\n\n{Абзац перший частини другої статті 159 із змінами, внесеними згідно із Законом № 1397-VI від 21.05.2009}\n\nВ окремих випадках, якщо це викликано інтересами дитини, суд може обумовити побачення з дитиною присутністю іншої особи.\n\nПід час вирішення спору щодо участі одного з батьків у вихованні дитини береться до уваги ставлення батьків до виконання своїх обов'язків, особиста прихильність дитини до кожного з них, вік дитини, стан її здоров'я та інші обставини, що мають істотне значення, в тому числі стан психічного здоров'я одного з батьків, зловживання ним алкогольними напоями або наркотичними засобами.\n\n{Частину другу статті 159 доповнено абзацом третім згідно із Законом № 1397-VI від 21.05.2009}\n\n3. За заявою заінтересованої сторони суд може зупинити виконання рішення органу опіки та піклування до вирішення спору.\n\n4. У разі ухилення від виконання рішення суду особою, з якою проживає дитина, суд за заявою того з батьків, хто проживає окремо, може передати дитину для проживання з ним.\n\n5. Особа, яка ухиляється від виконання рішення суду, зобов'язана відшкодувати матеріальну та моральну шкоду, завдану тому з батьків, хто проживає окремо від дитини.",
        "160": "Стаття 160.\n1. Місце проживання дитини, яка не досягла десяти років, визначається за згодою батьків.\n\n2. Місце проживання дитини, яка досягла десяти років, визначається за спільною згодою батьків та самої дитини.\n\n3. Якщо батьки проживають окремо, місце проживання дитини, яка досягла чотирнадцяти років, визначається нею самою.",
        "161": "Стаття 161.\n1. Якщо мати та батько, які проживають окремо, не дійшли згоди щодо того, з ким із них буде проживати малолітня дитина, спір між ними може вирішуватися органом опіки та піклування або судом.\n\nПід час вирішення спору щодо місця проживання малолітньої дитини беруться до уваги ставлення батьків до виконання своїх батьківських обов'язків, особиста прихильність дитини до кожного з них, вік дитини, стан її здоров'я та інші обставини, що мають істотне значення.\n\n2. Орган опіки та піклування або суд не можуть передати дитину для проживання з тим із батьків, хто не має самостійного доходу, зловживає спиртними напоями або наркотичними засобами, своєю аморальною поведінкою може зашкодити розвиткові дитини.\n\n3. Якщо орган опіки та піклування або суд визнав, що жоден із батьків не може створити дитині належних умов для виховання та розвитку, на вимогу баби, діда або інших родичів, залучених до участі у справі, дитина може бути передана комусь із них.\n\nЯкщо дитина не може бути передана жодній із цих осіб, суд на вимогу органу опіки та піклування може постановити рішення про відібрання дитини від особи, з якою вона проживає, і передання її для опікування органу опіки та піклування.\n\n{Текст статті 161 в редакції Закону № 524-V від 22.12.2006}",
        "162": "Стаття 162.\n1. Якщо один з батьків або інша особа самочинно, без згоди другого з батьків чи інших осіб, з якими на підставі закону або рішення суду проживала малолітня дитина, або дитячого закладу (установи), в якому за рішенням органу опіки та піклування або суду проживала дитина, змінить її місце проживання, у тому числі способом її викрадення, суд за позовом заінтересованої особи має право негайно постановити рішення про відібрання дитини і повернення її за попереднім місцем проживання.\n\n{Абзац перший частини першої статті 162 із змінами, внесеними згідно із Законом № 1397-VI від 21.05.2009}\n\nДитина не може бути повернута лише тоді, коли залишення її за попереднім місцем проживання створюватиме реальну небезпеку для її життя та здоров'я або обставини змінилися так, що повернення суперечить її інтересам.\n\n{Абзац другий частини першої статті 162 із змінами, внесеними згідно із Законом № 1397-VI від 21.05.2009}\n\n2. Особа, яка самочинно змінила місце проживання малолітньої дитини, зобов'язана відшкодувати матеріальну та моральну шкоду, завдану тому, з ким вона проживала.",
        "163": "Стаття 163.\n1. Батьки мають переважне право перед іншими особами на те, щоб малолітня дитина проживала з ними.\n\n2. Батьки мають право вимагати відібрання малолітньої дитини від будь-якої особи, яка тримає її у себе не на підставі закону або рішення суду.\n\n3. Суд може відмовити у відібранні малолітньої дитини і переданні її батькам або одному з них, якщо буде встановлено, що це суперечить її інтересам.",
        "164": "Стаття 164.\n1. Мати, батько можуть бути позбавлені судом батьківських прав, якщо вона, він:\n\n1) не забрали дитину з пологового будинку або з іншого закладу охорони здоров'я без поважної причини і протягом шести місяців не виявляли щодо неї батьківського піклування;\n\n2) ухиляються від виконання своїх обов’язків щодо виховання дитини та/або забезпечення здобуття нею повної загальної середньої освіти;\n\n{Пункт 2 частини першої статті 164 в редакції Закону № 463-IX від 16.01.2020}\n\n3) жорстоко поводяться з дитиною;\n\n4) є хронічними алкоголіками або наркоманами;\n\n5) вдаються до будь-яких видів експлуатації дитини, примушують її до жебракування та бродяжництва;\n\n6) засуджені за вчинення умисного кримінального правопорушення щодо дитини.\n\n{Пункт 6 частини першої статті 164 із змінами, внесеними згідно із Законом № 245-VII від 16.05.2013}\n\n2. Мати, батько можуть бути позбавлені батьківських прав з підстав, встановлених пунктами 2, 4 і 5 частини першої цієї статті, лише у разі досягнення ними повноліття.\n\n3. Мати, батько можуть бути позбавлені батьківських прав щодо усіх своїх дітей або когось із них.\n\n4. Під час ухвалення рішення про позбавлення батьківських прав суд бере до уваги інформацію про здійснення соціального супроводу сім’ї (особи) у разі здійснення такого супроводу.\n\n{Статтю 164 доповнено новою частиною згідно із Законом № 668-VIII від 03.09.2015}\n\n5. Якщо суд при розгляді справи про позбавлення батьківських прав виявить у діях батьків або одного з них ознаки кримінального правопорушення, він письмово повідомляє про це орган досудового розслідування, який в порядку, передбаченому Кримінальним процесуальним кодексом України, розпочинає досудове розслідування.\n\n{Частина статті 164 із змінами, внесеними згідно із Законом № 4652-VI від 13.04.2012}\n\n6. Рішення суду про позбавлення батьківських прав після набрання ним законної сили суд надсилає органу державної реєстрації актів цивільного стану за місцем реєстрації народження дитини.\n\n{Статтю 164 доповнено частиною згідно із Законом № 2710-IV від 23.06.2005}",
        "165": "Стаття 165.\n1. Право на звернення до суду з позовом про позбавлення батьківських прав мають один з батьків, опікун, піклувальник, особа, в сім'ї якої проживає дитина, заклад охорони здоров'я, навчальний або інший дитячий заклад, в якому вона перебуває, орган опіки та піклування, прокурор, а також сама дитина, яка досягла чотирнадцяти років.\n\n{Стаття 165 із змінами, внесеними згідно із Законом № 3497-IV від 23.02.2006}",
        "166": "Стаття 166.\n1. Особа, позбавлена батьківських прав:\n\n1) втрачає особисті немайнові права щодо дитини та звільняється від обов'язків щодо її виховання;\n\n2) перестає бути законним представником дитини;\n\n3) втрачає права на пільги та державну допомогу, що надаються сім'ям з дітьми;\n\n4) не може бути усиновлювачем, опікуном та піклувальником;\n\n5) не може одержати в майбутньому тих майнових прав, пов'язаних із батьківством, які вона могла б мати у разі своєї непрацездатності (право на утримання від дитини, право на пенсію та відшкодування шкоди у разі втрати годувальника, право на спадкування);\n\n6) втрачає інші права, засновані на спорідненості з дитиною.\n\n2. Особа, позбавлена батьківських прав, не звільняється від обов'язку щодо утримання дитини.\n\n{Абзац другий частини другої статті 166 виключено на підставі Закону № 1370-VIII від 17.05.2016}\n\n3. При задоволенні позову щодо позбавлення батьківських прав суд одночасно приймає рішення про стягнення аліментів на дитину. У разі якщо мати, батько або інші законні представники дитини відмовляються отримувати аліменти від особи, позбавленої батьківських прав, суд приймає рішення про перерахування аліментів на особистий рахунок дитини у відділенні Державного ощадного банку України та зобов’язує матір, батька або інших законних представників дитини відкрити зазначений особистий рахунок у місячний строк з дня набрання законної сили рішенням суду.\n\n{Статтю 166 доповнено частиною третьою згідно із Законом № 1370-VIII від 17.05.2016}",
        "167": "Стаття 167.\n1. Якщо дитина проживала з тим із батьків, хто позбавлений батьківських прав, суд вирішує питання про можливість їхнього подальшого проживання в одному житловому приміщенні.\n\n2. Суд може постановити рішення про виселення того з батьків, хто позбавлений батьківських прав, з житлового приміщення, у якому він проживає з дитиною, якщо буде встановлено, що він має інше житло, у яке може поселитися, або постановити рішення про примусовий поділ житла чи його примусовий обмін.\n\n3. Дитина за бажанням другого з батьків може бути передана йому.\n\n4. Якщо дитина не може бути передана другому з батьків, переважне право перед іншими особами на передання їм дитини мають, за їхньою заявою, баба та дід, повнолітні брати та сестри, інші родичі дитини, мачуха, вітчим.\n\n{Частина четверта статті 167 в редакції Закону № 524-V від 22.12.2006}\n\n5. Якщо дитина не може бути передана бабі, дідові, повнолітнім братам та сестрам, іншим родичам, мачусі, вітчиму, вона передається на опікування органу опіки та піклування.\n\n{Частина п'ята статті 167 в редакції Закону № 524-V від 22.12.2006}\n\n6. Дитина, яка була передана родичам, мачусі, вітчиму, органові опіки та піклування, зберігає право на проживання у житловому приміщенні, в якому вона проживала, і може у будь-який час повернутися до нього.\n\n7. Порядок відібрання і передання дитини встановлюється законом.",
        "168": "Стаття 168.\n1. Мати, батько, позбавлені батьківських прав, мають право на звернення до суду із заявою про надання їм права на побачення з дитиною.\n\nСуд може дозволити разові, періодичні побачення з дитиною, якщо це не завдасть шкоди її життю, здоров'ю та моральному вихованню, за умови присутності іншої особи.",
        "169": "Стаття 169.\n1. Мати, батько, позбавлені батьківських прав, мають право на звернення до суду з позовом про поновлення батьківських прав.\n\n2. Поновлення батьківських прав неможливе, якщо дитина була усиновлена і усиновлення не скасоване або не визнане недійсним судом.\n\n3. Поновлення батьківських прав неможливе, якщо на час розгляду справи судом дитина досягла повноліття.\n\n4. Суд перевіряє, наскільки змінилася поведінка особи, позбавленої батьківських прав, та обставини, що були підставою для позбавлення батьківських прав, і постановляє рішення відповідно до інтересів дитини.\n\n5. При вирішенні справи про поновлення батьківських прав одного з батьків суд бере до уваги думку другого з батьків, інших осіб, з ким проживає дитина.\n\n6. Рішення суду про поновлення батьківських прав після набрання ним законної сили суд надсилає органу державної реєстрації актів цивільного стану за місцем реєстрації народження дитини.\n\n{Статтю 169 доповнено частиною згідно із Законом № 2710-IV від 23.06.2005}\n\n7. У разі відмови в позові про поновлення батьківських прав повторне звернення із позовом про поновлення батьківських прав можливе лише після спливу одного року з часу набрання чинності рішенням суду про таку відмову.",
        "170": "Стаття 170.\n1. Суд може постановити рішення про відібрання дитини від батьків або одного з них, не позбавляючи їх батьківських прав, у випадках, передбачених пунктами 2-5 частини першої статті 164 цього Кодексу, а також в інших випадках, якщо залишення дитини у них є небезпечним для її життя, здоров'я і морального виховання.\n\nУ цьому разі дитина передається другому з батьків, бабі, дідові, іншим родичам - за їх бажанням або органові опіки та піклування.\n\nПід час ухвалення рішення про відібрання дитини від батьків або одного з них без позбавлення їх батьківських прав суд бере до уваги інформацію про здійснення соціального супроводу сім’ї (особи) у разі здійснення такого супроводу.\n\n{Частину першу статті 170 доповнено абзацом третім згідно із Законом № 668-VIII від 03.09.2015}\n\n2. У виняткових випадках, при безпосередній загрозі для життя або здоров'я дитини, орган опіки та піклування або прокурор мають право постановити рішення про негайне відібрання дитини від батьків.\n\nУ цьому разі орган опіки та піклування зобов'язаний негайно повідомити прокурора та у семиденний строк після постановлення рішення звернутися до суду з позовом про позбавлення батьків чи одного з них батьківських прав або про відібрання дитини від матері, батька без позбавлення їх батьківських прав.\n\nЗ таким позовом до суду має право звернутися прокурор.\n\n3. Якщо відпадуть причини, які перешкоджали належному вихованню дитини її батьками, суд за заявою батьків може постановити рішення про повернення їм дитини.\n\n4. При задоволенні позову про відібрання дитини від матері, батька без позбавлення їх батьківських прав суд вирішує питання про стягнення з них аліментів на дитину.\n\n5. Положення частин першої - третьої цієї статті застосовуються до відібрання дитини від інших осіб, з якими вона проживає.",
        "171": "Стаття 171.\n1. Дитина має право на те, щоб бути вислуханою батьками, іншими членами сім'ї, посадовими особами з питань, що стосуються її особисто, а також питань сім'ї.\n\n2. Дитина, яка може висловити свою думку, має бути вислухана при вирішенні між батьками, іншими особами спору щодо її виховання, місця проживання, у тому числі при вирішенні спору про позбавлення батьківських прав, поновлення батьківських прав, а також спору щодо управління її майном.\n\n3. Суд має право постановити рішення всупереч думці дитини, якщо цього вимагають її інтереси.",
        "172": "Стаття 172.\n1. Дитина, повнолітні дочка, син зобов'язані піклуватися про батьків, проявляти про них турботу та надавати їм допомогу.\n\n2. Повнолітні дочка, син мають право звернутися за захистом прав та інтересів непрацездатних, немічних батьків як їх законні представники, без спеціальних на те повноважень.\n\n3. Якщо повнолітні дочка, син не піклуються про своїх непрацездатних, немічних батьків, з них можуть бути за рішенням суду стягнуті кошти на покриття витрат, пов'язаних із наданням такого піклування.\n\nГлава 14\n\nПРАВА БАТЬКІВ І ДІТЕЙ НА МАЙНО",
        "173": "Стаття 173.\n1. Батьки і діти, зокрема ті, які спільно проживають, можуть бути самостійними власниками майна.\n\n2. При вирішенні спору між батьками та малолітніми, неповнолітніми дітьми, які спільно проживають, щодо належності їм майна вважається, що воно є власністю батьків, якщо інше не встановлено судом.\n\n{Частина друга статті 173 із змінами, внесеними згідно із Законом № 524-V від 22.12.2006}",
        "174": "Стаття 174.\n1. Майно, придбане батьками або одним із них для забезпечення розвитку, навчання та виховання дитини (одяг, інші речі особистого вжитку, іграшки, книги, музичні інструменти, спортивне обладнання тощо), є власністю дитини.",
        "175": "Стаття 175.\n1. Майно, набуте батьками і дітьми за рахунок їхньої спільної праці чи спільних коштів, належить їм на праві спільної сумісної власності.\n\n2. Діти мають право на виділ у натурі майна, що є у спільній сумісній власності батьків і дітей.\n\nУ разі виділу частки із майна, що є у спільній сумісній власності, вважається, що частки кожного із співвласників у праві спільної сумісної власності є рівними, якщо інше не встановлено домовленістю між ними, законом або рішенням суду.\n\nЯкщо виділ у натурі частки із спільного майна є неможливим (частина друга статті 183 Цивільного кодексу України), діти, які мають право на виділ частки із майна у натурі, мають право на одержання від інших співвласників грошової або іншої матеріальної компенсації вартості його частки.\n\n{Статтю 175 доповнено частиною другою гідно із Законом № 2475-VIII від 03.07.2018}",
        "176": "Стаття 176.\n1. Батьки зобов'язані передати у користування дитини майно, яке має забезпечити її виховання та розвиток.\n\n2. Права батьків та дітей на користування житлом, яке є власністю когось із них, встановлюються законом.",
        "177": "Стаття 177.\n1. Батьки управляють майном, належним малолітній дитині, без спеціального на те повноваження. Батьки зобов'язані дбати про збереження та використання майна дитини в її інтересах.\n\nЯкщо малолітня дитина може самостійно визначити свої потреби та інтереси, батьки здійснюють управління її майном, враховуючи такі потреби та інтереси.\n\n{Частина перша статті 177 в редакції Закону № 2620-IV від 02.06.2005}\n\n2. Батьки (усиновлювачі) або опікун малолітньої дитини не мають права без дозволу органу опіки та піклування:\n\n1) відмовитися від прав на майно малолітньої дитини, у тому числі речових прав на нерухоме майно, що підлягають державній реєстрації;\n\n{Абзац другий частини другої статті 177 із змінами, внесеними згідно із Законом № 1871-IX від 05.11.2021}\n\n2) видавати письмові зобов’язання від імені малолітньої дитини;\n\n3) вчиняти правочини щодо:\n\nоб’єкта житлової нерухомості та/або земельної ділянки, на якій розміщений такий об’єкт, власником або користувачем яких є малолітня дитина;\n\nвідчуження (у тому числі шляхом міни або внесення (передачі) до статутного (складеного) капіталу (пайового фонду) юридичної особи чи як вступного, членського та/або цільового внеску члена кооперативу), поділу, виділу нерухомого майна, об’єкта незавершеного будівництва, майбутнього об’єкта нерухомості, іншого цінного майна, зокрема транспортних засобів, власником якого є малолітня дитина.\n\n{Статтю 177 доповнено частиною згідно із Законом № 2620-IV від 02.06.2005; із змінами, внесеними згідно із Законом № 1871-IX від 05.11.2021; в редакції Закону № 3265-IX від 14.07.2023}\n\n3. Батьки мають право дати згоду на вчинення неповнолітньою дитиною правочинів, передбачених частиною другою цієї статті, лише з дозволу органу опіки та піклування.\n\n{Статтю 177 доповнено частиною згідно із Законом № 2620-IV від 02.06.2005}\n\n4. Дозвіл на вчинення правочинів щодо нерухомого майна дитини надається органом опіки та піклування після перевірки, що проводиться протягом одного місяця, і лише в разі гарантування збереження права дитини на житло.\n\n{Статтю 177 доповнено частиною згідно із Законом № 524-V від 22.12.2006; в редакції Закону № 3234-VI від 19.04.2011}\n\n5. Органи опіки та піклування можуть відмовити у наданні дозволу на вчинення правочинів щодо нерухомого майна дитини з одночасним зверненням до нотаріуса щодо накладення заборони відчуження такого майна лише у випадках, якщо ними встановлено, що:\n\n{Абзац перший частини п’ятої статті 177 в редакції Закону № 4314-VI від 12.01.2012}\n\n1) мати та/або батько дитини, які (яка, який) звернулися за дозволом, позбавлені судом батьківських прав відповідно до статті 164 цього Кодексу;\n\n2) судом, органом опіки та піклування або прокурором постановлено (прийнято) рішення про відібрання дитини від батьків (або того з них, який звернувся за дозволом) без позбавлення їх батьківських прав відповідно до статті 170 цього Кодексу;\n\n3) до суду подано позов про позбавлення батьків дитини (або того з них, який звернувся за дозволом) батьківських прав особами, зазначеними у статті 165 цього Кодексу;\n\n4) особа, яка звернулася за дозволом, повідомила про себе неправдиві відомості, що мають суттєве значення для вирішення питання про надання дозволу чи відмову в його наданні;\n\n5) між батьками дитини немає згоди стосовно вчинення правочину щодо нерухомого майна дитини;\n\n6) між батьками дитини або між одним з них та третіми особами існує судовий спір стосовно нерухомого майна, за дозволом на вчинення правочину щодо якого звернулися батьки дитини (або один з них);\n\n7) вчинення правочину призведе до звуження обсягу існуючих майнових прав дитини та/або порушення охоронюваних законом інтересів дитини.\n\n{Частина статті 177 в редакції Закону № 3234-VI від 19.04.2011}\n\n6. При вчиненні одним із батьків правочинів щодо майна малолітньої дитини вважається, що він діє за згодою другого з батьків. Другий з батьків має право звернутися до суду з вимогою про визнання правочину недійсним як укладеного без його згоди, якщо цей правочин виходить за межі дрібного побутового.\n\nНа вчинення одним із батьків правочинів щодо транспортних засобів та нерухомого майна малолітньої дитини повинна бути письмова нотаріально засвідчена згода другого з батьків.\n\n{Частину статті 177 доповнено абзацом другим згідно із Законом № 524-V від 22.12.2006}\n\nЯкщо той з батьків, хто проживає окремо від дитини протягом не менш як шість місяців, не бере участі у вихованні та утриманні дитини або якщо місце його проживання невідоме, правочини, зазначені в абзаці другому цієї частини, можуть бути вчинені без його згоди.\n\n{Частину статті 177 доповнено абзацом третім згідно із Законом № 524-V від 22.12.2006}\n\n7. Батьки вирішують питання про управління майном дитини спільно, якщо інше не передбачено договором між ними. Спори, які виникають між батьками щодо управління майном дитини, можуть вирішуватися органом опіки та піклування або судом.\n\n{Частина статті 177 із змінами, внесеними згідно із Законом № 524-V від 22.12.2006}\n\n8. Після припинення управління батьки зобов'язані повернути дитині майно, яким вони управляли, а також доходи від нього.\n\n9. Неналежне виконання батьками своїх обов'язків щодо управління майном дитини є підставою для покладення на них обов'язку відшкодувати завдану їй матеріальну шкоду та повернути доходи, одержані від управління її майном.\n\n{Частина статті 177 із змінами, внесеними згідно із Законом № 2620-IV від 02.06.2005}\n\n10. Порядок провадження органами опіки та піклування визначеної законом діяльності, пов'язаної із захистом майнових прав дитини, встановлюється Кабінетом Міністрів України.\n\n{Статтю 177 доповнено частиною десятою згідно із Законом № 3234-VI від 19.04.2011}",
        "178": "Стаття 178.\n1. Дохід, одержаний від використання майна малолітньої дитини, батьки мають право використовувати на виховання та утримання інших дітей та на невідкладні потреби сім'ї.\n\n2. Неповнолітня дитина розпоряджається доходом від свого майна відповідно до Цивільного кодексу України.",
        "179": "Стаття 179.\n1. Аліменти, одержані на дитину, є власністю дитини.\n\n2. Той із батьків або інших законних представників дитини, на ім’я якого виплачуються аліменти, розпоряджається аліментами виключно за цільовим призначенням в інтересах дитини.\n\nНеповнолітня дитина має право брати участь у розпорядженні аліментами, одержаними на її утримання.\n\n3. Неповнолітня дитина має право на самостійне одержання аліментів та розпорядження ними відповідно до Цивільного кодексу України.\n\n{Текст статті 179 в редакції Закону № 2037-VIII від 17.05.2017}\n\nГлава 15\n\nОБОВ'ЯЗОК МАТЕРІ, БАТЬКА УТРИМУВАТИ ДИТИНУ ТА ЙОГО ВИКОНАННЯ",
        "180": "Стаття 180.\n1. Батьки зобов'язані утримувати дитину до досягнення нею повноліття.",
        "181": "Стаття 181.\n1. Способи виконання батьками обов'язку утримувати дитину визначаються за домовленістю між ними.\n\n2. За домовленістю між батьками дитини той із них, хто проживає окремо від дитини, може брати участь у її утриманні в грошовій і (або) натуральній формі.\n\n3. За рішенням суду кошти на утримання дитини (аліменти) присуджуються у частці від доходу її матері, батька або у твердій грошовій сумі за вибором того з батьків або інших законних представників дитини, разом з яким проживає дитина.\n\nСпосіб стягнення аліментів, визначений рішенням суду, змінюється за рішенням суду за позовом одержувача аліментів.\n\n{Частина третя статті 181 в редакції Закону № 2037-VIII від 17.05.2017}\n\n4. У разі виїзду одного з батьків за кордон на постійне проживання у державу, з якою Україна не має договору про надання правової допомоги, аліменти стягуються в порядку, встановленому Кабінетом Міністрів України.\n\n5. Якщо після виконання аліментних зобов'язань згідно з частиною четвертою цієї статті один з батьків не виїхав на постійне проживання у державу, з якою Україна не має договорів про правову допомогу, та залишився або повернувся для постійного проживання в Україну, порядок стягнення аліментів з урахуванням сплаченої суми встановлюється законодавством.\n\n{Статтю 181 доповнено частиною згідно із Законом № 3539-IV від 15.03.2006}\n\n6. Якщо після набрання рішенням суду законної сили, згідно з яким з одного із батьків стягуються аліменти, він виїжджає для постійного проживання у державу, з якою Україна не має договору про правову допомогу, з нього за рішенням суду до його виїзду за межі України може бути стягнуто аліменти за весь період до досягнення дитиною повноліття.\n\n{Статтю 181 доповнено частиною згідно із Законом № 3539-IV від 15.03.2006}\n\n7. Якщо після набрання законної сили рішенням суду про сплату аліментів за весь період до досягнення дитиною повноліття особа, з якої стягуються аліменти, продовжує постійно проживати в Україні або повертається в Україну для постійного проживання та змінюються обставини, які вплинули на визначення розміру аліментів, у судовому порядку може бути встановлено періодичне стягнення аліментів з урахуванням сплаченої суми.\n\n{Статтю 181 доповнено частиною згідно із Законом № 3539-IV від 15.03.2006}\n\n8. Якщо місце проживання чи перебування батьків невідоме, або вони ухиляються від сплати аліментів, або не мають можливості утримувати дитину, дитині призначається тимчасова державна допомога з урахуванням матеріального стану сім’ї, у якій виховується дитина, але не менше 50 відсотків прожиткового мінімуму для дитини відповідного віку. Виплата тимчасової державної допомоги здійснюється за рахунок коштів Державного бюджету України.\n\n{Частина статті 181 із змінами, внесеними згідно із Законом № 2901-IV від 22.09.2005; в редакції Закону № 2853-IV від 08.09.2005; із змінами, внесеними згідно із Законами № 1276-VI від 16.04.2009, № 911-VIII від 24.12.2015; в редакції Закону № 2008-IX від 26.01.2022 - застосовується з 1 січня 2022 року}\n\n9. Порядок призначення та виплати тимчасової державної допомоги, її розмір визначається Кабінетом Міністрів України.\n\n{Абзац перший частини дев'ятої статті 181 із змінами, внесеними згідно із Законом № 911-VIII від 24.12.2015}\n\nРоботу щодо призначення та виплати тимчасової державної допомоги дітям, батьки яких ухиляються від сплати аліментів, не мають можливості утримувати дитину або місце проживання їх невідоме, організовує центральний орган виконавчої влади, що забезпечує формування державної політики у сфері усиновлення та захисту прав дітей.\n\n{Частину дев'яту статті 181 доповнено абзацом другим згідно із Законом № 5462-VI від 16.10.2012}\n\n{Статтю 181 доповнено частиною згідно із Законом № 2853-IV від 08.09.2005}\n\n10. Суми наданої дитині тимчасової державної допомоги підлягають стягненню з платника аліментів до Державного бюджету України у судовому порядку.\n\n{Статтю 181 доповнено частиною згідно із Законом № 2853-IV від 08.09.2005}",
        "182": "Стаття 182.\n1. При визначенні розміру аліментів суд враховує:\n\n1) стан здоров'я та матеріальне становище дитини;\n\n2) стан здоров'я та матеріальне становище платника аліментів;\n\n3) наявність у платника аліментів інших дітей, непрацездатних чоловіка, дружини, батьків, дочки, сина;\n\n3-1) наявність на праві власності, володіння та/або користування у платника аліментів майна та майнових прав, у тому числі рухомого та нерухомого майна, грошових коштів, виключних прав на результати інтелектуальної діяльності, корпоративних прав;\n\n{Частину першу статті 182 доповнено пунктом 3-1 згідно із Законом № 2037-VIII від 17.05.2017; в редакції Закону № 2475-VIII від 03.07.2018}\n\n3-2) доведені стягувачем аліментів витрати платника аліментів, у тому числі на придбання нерухомого або рухомого майна, сума яких перевищує десятикратний розмір прожиткового мінімуму для працездатної особи, якщо платником аліментів не доведено джерело походження коштів;\n\n{Частину першу статті 182 доповнено пунктом 3-2 згідно із Законом № 2037-VIII від 17.05.2017}\n\n4) інші обставини, що мають істотне значення.\n\n2. Розмір аліментів має бути необхідним та достатнім для забезпечення гармонійного розвитку дитини.\n\nМінімальний гарантований розмір аліментів на одну дитину не може бути меншим, ніж 50 відсотків прожиткового мінімуму для дитини відповідного віку.\n\n{Абзац другий частини другої статті 182 із змінами, внесеними згідно із Законом № 2475-VIII від 03.07.2018}\n\nМінімальний рекомендований розмір аліментів на одну дитину становить розмір прожиткового мінімуму для дитини відповідного віку і може бути присуджений судом у разі достатності заробітку (доходу) платника аліментів.\n\n{Частину другу статті 182 доповнено абзацом третім згідно із Законом № 2475-VIII від 03.07.2018}\n\n{Частина друга статті 182 в редакції Законів № 2901-IV від 22.09.2005, № 2037-VIII від 17.05.2017}\n\n3. Суд не обмежується розміром заробітку (доходу) платника аліментів у разі встановлення наявності у нього витрат, що перевищують його заробіток (дохід), і щодо яких таким платником аліментів не доведено джерело походження коштів для їх оплати.\n\n{Статтю 182 доповнено частиною третьою згідно із Законом № 2475-VIII від 03.07.2018}",
        "183": "Стаття 183.\n1. Частка заробітку (доходу) матері, батька, яка буде стягуватися як аліменти на дитину, визначається судом.\n\n2. Якщо стягуються аліменти на двох і більше дітей, суд визначає єдину частку від заробітку (доходу) матері, батька на їх утримання, яка буде стягуватися до досягнення найстаршою дитиною повноліття.\n\n3. Якщо після досягнення повноліття найстаршою дитиною ніхто з батьків не звернувся до суду з позовом про визначення розміру аліментів на інших дітей, аліменти стягуються за вирахуванням тієї рівної частки, що припадала на дитину, яка досягла повноліття.\n\n{Частину четверту статті 183 виключено на підставі Закону № 2677-VI від 04.11.2010}\n\n5. Той із батьків або інших законних представників дитини, разом з яким проживає дитина, має право звернутися до суду із заявою про видачу судового наказу про стягнення аліментів у розмірі на одну дитину - однієї чверті, на двох дітей - однієї третини, на трьох і більше дітей - половини заробітку (доходу) платника аліментів, але не більше десяти прожиткових мінімумів на дитину відповідного віку на кожну дитину.\n\n{Статтю 183 доповнено частиною п'ятою згідно із Законом № 2037-VIII від 17.05.2017}",
        "184": "Стаття 184.\n1. Суд за заявою одержувача визначає розмір аліментів у твердій грошовій сумі.\n\n2. Розмір аліментів, визначений судом або домовленістю між батьками у твердій грошовій сумі, щорічно підлягає індексації відповідно до закону, якщо платник і одержувач аліментів не домовилися про інше. За заявою одержувача аліментів індексація може бути здійснена судом за інший період.\n\n{Частина друга статті 184 в редакції Закону № 2475-VIII від 03.07.2018}\n\n3. Той із батьків або інших законних представників дитини, разом з яким проживає дитина, має право звернутися до суду із заявою про видачу судового наказу про стягнення аліментів у розмірі 50 відсотків прожиткового мінімуму для дитини відповідного віку.\n\n{Стаття 184 із змінами, внесеними згідно із Законом № 2901-IV від 22.09.2005; текст статті 184 в редакції Закону № 2037-VIII від 17.05.2017}",
        "185": "Стаття 185.\n1. Той з батьків, з кого присуджено стягнення аліментів на дитину, а також той з батьків, до кого вимога про стягнення аліментів не була подана, зобов'язані брати участь у додаткових витратах на дитину, що викликані особливими обставинами (розвитком здібностей дитини, її хворобою, каліцтвом тощо).\n\n2. Розмір участі одного з батьків у додаткових витратах на дитину в разі спору визначається за рішенням суду, з урахуванням обставин, що мають істотне значення.\n\nДодаткові витрати на дитину можуть фінансуватися наперед або покриватися після їх фактичного понесення разово, періодично або постійно.",
        "186": "Стаття 186.\n1. Контроль за цільовим витрачанням аліментів здійснюється органом опіки та піклування у формі інспекційних відвідувань одержувача аліментів, порядок та періодичність здійснення яких визначаються центральним органом виконавчої влади, що реалізує державну політику у сфері усиновлення та захисту прав дітей. За заявою платника аліментів (крім тих, які мають заборгованість зі сплати аліментів) інспекційні відвідування одержувача аліментів здійснюються органом опіки та піклування позапланово, але не більше одного разу на три місяці.\n\n{Частина перша статті 186 в редакції Закону № 2475-VIII від 03.07.2018}\n\n2. У разі нецільового витрачання аліментів платник має право звернутися до суду з позовом про зменшення розміру аліментів або про внесення частини аліментів на особистий рахунок дитини у відділенні Державного ощадного банку України.",
        "187": "Стаття 187.\n{Назва статті 187 із змінами, внесеними згідно із Законом № 1404-VIII від 02.06.2016}\n\n1. Один із батьків може подати заяву за місцем роботи, місцем виплати пенсії, стипендії про відрахування аліментів на дитину з його заробітної плати, пенсії, стипендії у розмірі та на строк, які визначені у цій заяві.\n\nТака заява може бути ним відкликана.\n\n2. На підставі заяви одного з батьків аліменти відраховуються не пізніше триденного строку від дня, встановленого для виплати заробітної плати, пенсії, стипендії.\n\n3. На підставі заяви одного з батьків аліменти можуть бути відраховані і тоді, коли загальна сума, яка підлягає відрахуванню на підставі заяви та виконавчих документів, перевищує половину заробітної плати, пенсії, стипендії, а також якщо з нього вже стягуються аліменти на іншу дитину.\n\n4. Особа, на користь якої присуджено аліменти на дитину, може самостійно подати заяву з виконавчим листом про відрахування аліментів із заробітної плати, пенсії, стипендії або іншого доходу платника аліментів безпосередньо за місцем виплати платникові аліментів заробітної плати, пенсії, стипендії або іншого доходу.\n\nНа підставі заяви такої особи аліменти відраховуються із заробітної плати, пенсії, стипендії або іншого доходу платника аліментів у розмірі, зазначеному у виконавчому листі, та в строки, визначені частиною другою цієї статті, і перераховуються особі, на користь якої присуджені аліменти, за її адресою або на рахунок, зазначений у заяві.\n\n{Статтю 187 доповнено частиною четвертою згідно із Законом № 1404-VIII від 02.06.2016}",
        "188": "Стаття 188.\n1. Батьки можуть бути звільнені від обов'язку утримувати дитину, якщо дохід дитини набагато перевищує дохід кожного з них і забезпечує повністю її потреби.\n\n2. Батьки можуть бути звільнені від обов'язку утримувати дитину тільки за рішенням суду. Якщо дитина перестала отримувати дохід або її дохід зменшився, заінтересована особа має право звернутися до суду з позовом про стягнення аліментів.\n\n{Статтю 188 доповнено частиною другою згідно із Законом № 2901-IV від 22.09.2005}",
        "189": "Стаття 189.\n1. Батьки мають право укласти договір про сплату аліментів на дитину, у якому визначити розмір та строки виплати. Умови договору не можуть порушувати права дитини, які встановлені цим Кодексом.\n\nДоговір укладається у письмовій формі і нотаріально посвідчується.\n\n2. У разі невиконання одним із батьків свого обов'язку за договором аліменти з нього можуть стягуватися на підставі виконавчого напису нотаріуса.",
        "190": "Стаття 190.\n1. Той із батьків, з ким проживає дитина, і той із батьків, хто проживає окремо від неї, з дозволу органу опіки та піклування можуть укласти договір про припинення права на аліменти для дитини у зв'язку з передачею права власності на нерухоме майно (житловий будинок, квартиру, земельну ділянку тощо).\n\nТакий договір нотаріально посвідчується. Право власності на нерухоме майно за таким договором виникає з моменту державної реєстрації цього права відповідно до закону.\n\n{Абзац другий частини першої статті 190 в редакції Закону № 402-VII від 04.07.2013}\n\nЯкщо дитина досягла чотирнадцяти років, вона бере участь в укладенні цього договору.\n\n2. Набувачем права власності на нерухоме майно є сама дитина або дитина і той із батьків, з ким вона проживає, на праві спільної часткової власності на це майно.\n\nУ разі укладення такого договору той із батьків, з ким проживає дитина, зобов'язується самостійно утримувати її.\n\n3. Укладення договору не звільняє того з батьків, хто проживає окремо, від обов'язку брати участь у додаткових витратах на дитину.\n\n4. На майно, одержане за договором відповідно до частини першої цієї статті, не може бути звернене стягнення.\n\n5. Майно, одержане дитиною за цим договором, може бути відчужене до досягнення нею повноліття лише з дозволу органу опіки та піклування.\n\n6. Договір, укладений відповідно до частини першої цієї статті, визнається судом недійсним за вимогою відчужувача нерухомого майна у разі виключення його імені як батька з актового запису про народження дитини.\n\nУ разі визнання договору недійсним у відчужувача відновлюється право власності на нерухоме майно.\n\n7. За позовом відчужувача нерухомого майна договір, укладений відповідно до частини першої цієї статті, може бути розірваний у разі невиконання тим із батьків, з ким проживає дитина, обов'язку по її утриманню.",
        "191": "Стаття 191.\n1. Аліменти на дитину присуджуються за рішенням суду від дня пред'явлення позову, а в разі подання заяви про видачу судового наказу - із дня подання такої заяви.\n\n{Частина перша статті 191 із змінами, внесеними згідно із Законом № 2037-VIII від 17.05.2017}\n\n2. Аліменти за минулий час можуть бути присуджені, якщо позивач подасть суду докази того, що він вживав заходів щодо одержання аліментів з відповідача, але не міг їх одержати у зв'язку з ухиленням останнього від їх сплати. У цьому разі суд може присудити аліменти за минулий час, але не більш як за десять років.\n\n{Частина друга статті 191 із змінами, внесеними згідно із Законом № 2475-VIII від 03.07.2018}",
        "192": "Стаття 192.\n1. Розмір аліментів, визначений за рішенням суду або домовленістю між батьками, може бути згодом зменшено або збільшено за рішенням суду за позовом платника або одержувача аліментів у разі зміни матеріального або сімейного стану, погіршення або поліпшення здоров'я когось із них та в інших випадках, передбачених цим Кодексом.\n\n{Частина перша статті 192 із змінами, внесеними згідно із Законом № 2302-VI від 01.06.2010}\n\n{Частину другу статті 192 виключено на підставі Закону № 1370-VIII від 17.05.2016}",
        "193": "Стаття 193.\n1. Влаштування дитини до закладу охорони здоров'я, навчального або іншого закладу не припиняє стягнення аліментів на користь того з батьків, з ким до цього проживала дитина, якщо вони витрачаються за цільовим призначенням.\n\n2. Якщо батьки не беруть участі в утриманні дитини, влаштованої до державного або комунального закладу охорони здоров'я, навчального або іншого закладу, аліменти на дитину можуть бути стягнуті з них на загальних підставах.\n\n3. За рішенням суду аліменти можуть перераховуватися на особистий рахунок дитини у відділенні Державного ощадного банку України.\n\n4. На особистий рахунок дитини перераховуються також державні пенсії, інші види допомоги та відшкодування шкоди у зв'язку з втратою годувальника.",
        "194": "Стаття 194.\n1. Аліменти можуть бути стягнуті за виконавчим листом за минулий час, але не більш як за десять років, що передували пред'явленню виконавчого листа до виконання.\n\n{Частина перша статті 194 із змінами, внесеними згідно із Законом № 2475-VIII від 03.07.2018}\n\n2. Якщо за виконавчим листом, пред'явленим до виконання, аліменти не стягувалися у зв'язку з розшуком платника аліментів або у зв'язку з його перебуванням за кордоном, вони мають бути сплачені за весь минулий час.\n\n3. Заборгованість за аліментами, які стягуються відповідно до статті 187 цього Кодексу, погашається за заявою платника шляхом відрахувань з його заробітної плати, пенсії, стипендії за місцем їх одержання або стягується за рішенням суду.\n\n4. Заборгованість за аліментами стягується незалежно від досягнення дитиною повноліття, а у випадку, передбаченому статтею 199 цього Кодексу, - до досягнення нею двадцяти трьох років.\n\n5. Положення частин першої - третьої цієї статті, а також статей 195-197 цього Кодексу застосовуються і до стягнення аліментів іншим особам, які визначені цим Кодексом.",
        "195": "Стаття 195.\n1. Заборгованість за аліментами, присудженими у частці від заробітку (доходу), визначається виходячи з фактичного заробітку (доходу), який платник аліментів одержував за час, протягом якого не провадилося їх стягнення, незалежно від того, одержано такий заробіток (дохід) в Україні чи за кордоном.\n\n2. Заборгованість за аліментами платника аліментів, який не працював на час виникнення заборгованості або є фізичною особою - підприємцем і перебуває на спрощеній системі оподаткування, або є громадянином України, який одержує заробіток (дохід) у державі, з якою Україна не має договору про правову допомогу, визначається виходячи із середньої заробітної плати працівника для даної місцевості.\n\nУ разі встановлення джерела і розміру заробітку (доходу) платника аліментів, який він одержав за кордоном, за заявою одержувача аліментів державний виконавець, приватний виконавець здійснює перерахунок заборгованості.\n\n3. Розмір заборгованості за аліментами обчислюється державним виконавцем, приватним виконавцем, а в разі виникнення спору - судом.\n\n{Стаття 195 із змінами, внесеними згідно із Законами № 2677-VI від 04.11.2010, № 1404-VIII від 02.06.2016; в редакції Закону № 2037-VIII від 17.05.2017}",
        "196": "Стаття 196.\n{Назва статті 196 із змінами, внесеними згідно із Законом № 2037-VIII від 17.05.2017}\n\n1. У разі виникнення заборгованості з вини особи, яка зобов’язана сплачувати аліменти за рішенням суду або за домовленістю між батьками, одержувач аліментів має право на стягнення неустойки (пені) у розмірі одного відсотка суми несплачених аліментів за кожен день прострочення від дня прострочення сплати аліментів до дня їх повного погашення або до дня ухвалення судом рішення про стягнення пені, але не більше 100 відсотків заборгованості.\n\nУ разі застосування до особи, яка зобов’язана сплачувати аліменти за рішенням суду, заходів, передбачених частиною чотирнадцятою статті 71 Закону України \"Про виконавче провадження\", максимальний розмір пені повинен дорівнювати різниці між сумою заборгованості та розміром застосованих заходів примусового виконання, передбачених частиною чотирнадцятою статті 71 Закону України \"Про виконавче провадження\".\n\n{Частину першу статті 196 доповнено абзацом другим згідно із Законом № 2475-VIII від 03.07.2018}\n\n{Частина перша статті 196 в редакції Закону № 2037-VIII від 17.05.2017}\n\n2. Розмір неустойки може бути зменшений судом з урахуванням матеріального та сімейного стану платника аліментів.\n\n3. Неустойка не сплачується, якщо платник аліментів є неповнолітнім.\n\n4. У разі прострочення оплати додаткових витрат на дитину з вини платника такий платник зобов’язаний на вимогу одержувача додаткових витрат сплатити суму заборгованості за додатковими витратами з урахуванням встановленого індексу інфляції за весь час прострочення, а також три проценти річних із простроченої суми.\n\nПлатник додаткових витрат вважається таким, що прострочив оплату, якщо він не виконав свій обов’язок щодо оплати додаткових витрат у строк, встановлений рішенням суду або за домовленістю між батьками, а в разі їх відсутності або у разі невстановлення такого строку - після спливу семи днів після пред’явлення відповідної вимоги одержувачем додаткових витрат, який фактично їх оплатив.\n\n{Статтю 196 доповнено частиною четвертою згідно із Законом № 2037-VIII від 17.05.2017}",
        "197": "Стаття 197.\n1. З урахуванням матеріального та сімейного стану платника аліментів суд може відстрочити або розстрочити сплату заборгованості за аліментами.\n\n2. За позовом платника аліментів суд може повністю або частково звільнити його від сплати заборгованості за аліментами, якщо вона виникла у зв'язку з його тяжкою хворобою або іншою обставиною, що має істотне значення.\n\n{Частину третю статті 197 виключено на підставі Закону № 1404-VIII від 02.06.2016}\n\nГлава 16\n\nОБОВ'ЯЗОК БАТЬКІВ УТРИМУВАТИ ПОВНОЛІТНІХ ДОЧКУ, СИНА ТА ЙОГО ВИКОНАННЯ",
        "198": "Стаття 198.\n1. Батьки зобов'язані утримувати своїх повнолітніх непрацездатних дочку, сина, які потребують матеріальної допомоги, якщо вони можуть таку матеріальну допомогу надавати.",
        "199": "Стаття 199.\n1. Якщо повнолітні дочка, син продовжують навчання і у зв'язку з цим потребують матеріальної допомоги, батьки зобов'язані утримувати їх до досягнення двадцяти трьох років за умови, що вони можуть надавати матеріальну допомогу.\n\n2. Право на утримання припиняється у разі припинення навчання.\n\n3. Право на звернення до суду з позовом про стягнення аліментів має той з батьків, з ким проживає дочка, син, а також самі дочка, син, які продовжують навчання.",
        "200": "Стаття 200.\n1. Суд визначає розмір аліментів на повнолітніх дочку, сина у твердій грошовій сумі і (або) у частці від заробітку (доходу) платника аліментів з урахуванням обставин, зазначених у статті 182 цього Кодексу.\n\n2. При визначенні розміру аліментів з одного з батьків суд бере до уваги можливість надання утримання другим з батьків, своїми дружиною, чоловіком та повнолітніми дочкою, сином.",
        "201": "Стаття 201.\n1. До відносин між батьками і дочкою, сином щодо надання їм утримання застосовуються норми статей 187, 189-192 і 194-197 цього Кодексу.\n\nГлава 17\n\nОБОВ'ЯЗОК ПОВНОЛІТНІХ ДОЧКИ, СИНА УТРИМУВАТИ БАТЬКІВ ТА ЙОГО ВИКОНАННЯ",
        "202": "Стаття 202.\n1. Повнолітні дочка, син зобов'язані утримувати батьків, які є непрацездатними і потребують матеріальної допомоги.\n\n2. Якщо мати, батько були позбавлені батьківських прав і ці права не були поновлені, обов'язок утримувати матір, батька у дочки, сина, щодо яких вони були позбавлені батьківських прав, не виникає.",
        "203": "Стаття 203.\n1. Дочка, син крім сплати аліментів зобов'язані брати участь у додаткових витратах на батьків, викликаних тяжкою хворобою, інвалідністю або немічністю.",
        "204": "Стаття 204.\n1. Дочка, син можуть бути звільнені судом від обов'язку утримувати матір, батька та обов'язку брати участь у додаткових витратах, якщо буде встановлено, що мати, батько ухилялися від виконання своїх батьківських обов'язків.\n\nДочка, син звільняються судом від обов’язку утримувати матір, батька та обов’язку брати участь у додаткових витратах, якщо буде встановлено, що мати, батько не сплачували аліменти на утримання дитини, що призвело до виникнення заборгованості, сукупний розмір якої перевищує суму відповідних платежів за три роки, і така заборгованість є непогашеною на момент прийняття судом рішення про визначення розміру аліментів на батьків.\n\n{Частину першу статті 204 доповнено новим абзацом згідно із Законом № 2475-VIII від 03.07.2018}\n\nУ виняткових випадках суд може присудити з дочки, сина аліменти на строк не більш як три роки.\n\n2. Несплата аліментів на утримання дитини, що призвела до виникнення заборгованості, сукупний розмір якої перевищує суму відповідних платежів за три роки, підтверджується довідкою, виданою органом державної виконавчої служби, приватним виконавцем у порядку, встановленому законом.\n\n{Статтю 204 доповнено частиною другою згідно із Законом № 2475-VIII від 03.07.2018}",
        "205": "Стаття 205.\n1. Суд визначає розмір аліментів на батьків у твердій грошовій сумі і (або) у частці від заробітку (доходу) з урахуванням матеріального та сімейного стану сторін.\n\n2. При визначенні розміру аліментів та додаткових витрат суд бере до уваги можливість одержання утримання від інших дітей, до яких не пред'явлено позову про стягнення аліментів, дружини, чоловіка та своїх батьків.",
        "206": "Стаття 206.\n1. У виняткових випадках, якщо мати, батько є тяжко хворими, особами з інвалідністю, а дитина (стаття 6 цього Кодексу) має достатній дохід (заробіток), суд може постановити рішення про стягнення з неї одноразово або протягом певного строку коштів на покриття витрат, пов'язаних з лікуванням та доглядом за ними.\n\nРозділ IV\n\nВЛАШТУВАННЯ ДІТЕЙ-СИРІТ І ДІТЕЙ, ПОЗБАВЛЕНИХ БАТЬКІВСЬКОГО ПІКЛУВАННЯ\n\n{Назва розділу IV в редакції Закону № 3497-IV від 23.02.2006}\n\nГлава 18\n\nУСИНОВЛЕННЯ",
        "207": "Стаття 207.\n1. Усиновленням є прийняття усиновлювачем у свою сім'ю особи на правах дочки чи сина, що здійснене на підставі рішення суду, крім випадку, передбаченого статтею 282 цього Кодексу.\n\n2. Усиновлення дитини провадиться у її найвищих інтересах для забезпечення стабільних та гармонійних умов її життя.",
        "208": "Стаття 208.\n1. Усиновленою може бути дитина (стаття 6 цього Кодексу).\n\n2. У виняткових випадках суд може постановити рішення про усиновлення повнолітньої особи, яка не має матері, батька або була позбавлена їхнього піклування.\n\nУ цьому разі суд бере до уваги сімейний стан усиновлювача, зокрема відсутність у нього своїх дітей, та інші обставини, що мають істотне значення.",
        "209": "Стаття 209.\n{Назва статті 209 із змінами, внесеними згідно із Законом № 3497-IV від 23.02.2006}\n\n1. Дитина, покинута в пологовому будинку, іншому закладі охорони здоров'я або яку відмовилися забрати з них батьки, інші родичі, може бути усиновлена після досягнення нею двомісячного віку.\n\n2. Дитина, яку було підкинуто чи знайдено, може бути усиновлена після спливу двох місяців з часу її знайдення.",
        "210": "Стаття 210.\n1. Якщо на обліку для можливого усиновлення перебувають рідні брати та сестри, вони не можуть бути роз'єднані при їх усиновленні.\n\nЗа наявності обставин, що мають істотне значення, суд за згодою органу опіки та піклування може постановити рішення про усиновлення когось із них або усиновлення їх різними особами.\n\n2. Якщо усиновлення для дитини не є таємним, брат та сестра мають право знати про нове місце її проживання.",
        "211": "Стаття 211.\n1. Усиновлювачем дитини може бути дієздатна особа віком не молодша двадцяти одного року, за винятком, коли усиновлювач є родичем дитини.\n\n{Частина перша статті 211 в редакції Закону № 257-VI від 10.04.2008}\n\n2. Усиновлювачем може бути особа, що старша за дитину, яку вона бажає усиновити, не менш як на п'ятнадцять років.\n\n{Абзац перший частини другої статті 211 із змінами, внесеними згідно із Законами № 257-VI від 10.04.2008, № 3738-VI від 09.09.2011}\n\nУ разі усиновлення повнолітньої особи різниця у віці не може бути меншою, ніж вісімнадцять років.\n\n3. Усиновлювачами можуть бути подружжя, а також особи, зазначені у частинах п'ятій та шостій цієї статті.\n\nУсиновлювачами не можуть бути особи однієї статі.\n\n4. Особи, які не перебувають у шлюбі між собою, не можуть усиновити одну і ту ж дитину.\n\nЯкщо такі особи проживають однією сім'єю, суд може постановити рішення про усиновлення ними дитини.\n\n5. Якщо дитина має лише матір, вона не може бути усиновлена чоловіком, з яким її мати не перебуває у шлюбі.\n\nЯкщо дитина має лише батька, вона не може бути усиновлена жінкою, з якою він не перебуває у шлюбі.\n\nЯкщо такі особи проживають однією сім'єю, суд може постановити рішення про усиновлення ними дитини.\n\n6. Якщо дитина має лише матір або лише батька, які у зв'язку з усиновленням втрачають правовий зв'язок з нею, усиновлювачем дитини може бути один чоловік або одна жінка.\n\n7. Кількість дітей, яку може усиновити один усиновлювач, не обмежується.",
        "212": "Стаття 212.\n1. Не можуть бути усиновлювачами особи, які:\n\n1) обмежені у дієздатності;\n\n2) визнані недієздатними;\n\n3) позбавлені батьківських прав, якщо ці права не були поновлені;\n\n4) були усиновлювачами (опікунами, піклувальниками, прийомними батьками, батьками-вихователями) іншої дитини, але усиновлення було скасовано або визнано недійсним (було припинено опіку, піклування чи діяльність прийомної сім'ї або дитячого будинку сімейного типу) з їхньої вини;\n\n5) мають психічні розлади, у тому числі внаслідок вживання психоактивних речовин, наявність яких встановлено на підставах, передбачених Законом України \"Про психіатричну допомогу\" та іншими законами України, у порядку, затвердженому Кабінетом Міністрів України;\n\n{Пункт 5 частини першої статті 212 в редакції Закону № 4439-IX від 14.05.2025}\n\n6) зловживають спиртними напоями або наркотичними засобами;\n\n7) не мають постійного місця проживання та постійного заробітку (доходу);\n\n8) мають захворювання, розлади або стани, перелік яких затверджений центральним органом виконавчої влади, що забезпечує формування державної політики у сфері охорони здоров’я, які встановлені за результатами медичного огляду, проведеного у порядку, затвердженому Кабінетом Міністрів України;\n\n{Пункт 8 частини першої статті 212 із змінами, внесеними згідно із Законом № 5462-VI від 16.10.2012; в редакції Закону № 4439-IX від 14.05.2025}\n\n9) є іноземцями, які не перебувають у шлюбі, крім випадків, коли іноземець є родичем дитини;\n\n10) були засуджені за злочини проти основ національної безпеки України, кримінальні правопорушення проти життя і здоров’я, волі, честі та гідності, статевої свободи та статевої недоторканості особи, проти громадської безпеки, громадського порядку та моральності, у сфері обігу наркотичних засобів, психотропних речовин, їх аналогів або прекурсорів, миру, безпеки людства та міжнародного правопорядку, а також за злочини, передбачені статтями 164, 166, 167, 169, 181, 187 Кримінального кодексу України, або мають непогашену чи не зняту в установленому законом порядку судимість за вчинення інших кримінальних правопорушень;\n\n{Пункт 10 частини першої статті 212 із змінами, внесеними згідно із Законом № 720-IX від 17.06.2020; в редакції Закону № 4439-IX від 14.05.2025}\n\n11) за станом здоров'я потребують постійного стороннього догляду;\n\n{Частину першу статті 212 доповнено пунктом 11 згідно із Законом № 3381-VI від 19.05.2011}\n\n12) є особами без громадянства;\n\n{Частину першу статті 212 доповнено пунктом 12 згідно із Законом № 3381-VI від 19.05.2011}\n\n13) перебувають у шлюбі з особою, яка відповідно до пунктів 3-6, 8 і 10 цієї статті не може бути усиновлювачем;\n\n{Частину першу статті 212 доповнено пунктом 13 згідно із Законом № 3381-VI від 19.05.2011}\n\n14) вчинили домашнє насильство, насильство за ознакою статі та до них було застосовано адміністративне стягнення за його вчинення;\n\n{Частину першу статті 212 доповнено пунктом 14 згідно із Законом № 4439-IX від 14.05.2025}\n\n15) є громадянами держави-агресора та/або держави, щодо якої Україною застосовано секторальні санкції;\n\n{Частину першу статті 212 доповнено пунктом 15 згідно із Законом № 4439-IX від 14.05.2025}\n\n16) перебувають у шлюбі з громадянином держави-агресора та/або держави, щодо якої Україною застосовано секторальні санкції.\n\n{Частину першу статті 212 доповнено пунктом 16 згідно із Законом № 4439-IX від 14.05.2025}\n\n{Частина перша статті 212 із змінами, внесеними згідно із Законом № 257-VI від 10.04.2008; в редакції Закону № 1452-VI від 04.06.2009}\n\n2. Крім осіб, зазначених у частині першій цієї статті, не можуть бути усиновлювачами інші особи, інтереси яких суперечать інтересам дитини.",
        "213": "Стаття 213.\n1. За наявності кількох осіб, які виявили бажання усиновити одну і ту ж дитину, переважне право на її усиновлення має громадянин України:\n\n1) в сім'ї якого виховується дитина;\n\n2) який є чоловіком матері, дружиною батька дитини, яка усиновлюється;\n\n3) який усиновлює кількох дітей, які є братами, сестрами;\n\n4) який є родичем дитини.\n\n2. Крім осіб, зазначених у частині першій цієї статті, переважне право на усиновлення дитини має подружжя.",
        "214": "Стаття 214.\n{Назва статті 214 в редакції Закону № 3497-IV від 23.02.2006}\n\n1. Керівники закладів, у яких перебувають діти, які можуть бути усиновлені, передані під опіку, піклування чи на виховання в сім’ї громадян, службові особи органів опіки та піклування, а також інші особи, яким стало відомо про дітей-сиріт або дітей, позбавлених батьківського піклування, зобов’язані протягом однієї доби подати інформацію про таких дітей до служби у справах дітей районної у місті Києві чи Севастополі державної адміністрації, міської, районної у місті (у разі її створення), селищної, сільської ради.\n\n{Частина перша статті 214 в редакції Законів № 3497-IV від 23.02.2006, № 4073-IX від 20.11.2024}\n\n2. Служби у справах дітей районних у містах Києві та Севастополі державних адміністрацій, міських, районних у містах (у разі їх створення), селищних, сільських рад протягом одного місяця з дня надходження інформації про дітей-сиріт або дітей, позбавлених батьківського піклування, якщо не виявилося осіб, які бажають усиновити таку дитину або взяти її під опіку чи піклування, зобов’язані подати інформацію про дітей, які можуть бути усиновлені, до служб у справах дітей Ради міністрів Автономної Республіки Крим, обласних, Київської та Севастопольської міських державних адміністрацій.\n\n{Частина друга статті 214 в редакції Закону № 4073-IX від 20.11.2024}\n\n3. Служби у справах дітей Ради міністрів Автономної Республіки Крим, обласних, Київської та Севастопольської міських державних адміністрацій протягом одного місяця з дня надходження інформації про дітей, які можуть бути усиновлені, якщо не виявилося осіб, які бажають усиновити таку дитину або взяти її під опіку чи піклування, передають таку інформацію для централізованого обліку до центрального органу виконавчої влади, що реалізує державну політику у сфері усиновлення та захисту прав дітей.\n\n{Частина третя статті 214 із змінами, внесеними згідно із Законами № 3097-IV від 16.11.2005, № 3381-VI від 19.05.2011; в редакції Закону № 4073-IX від 20.11.2024}\n\n4. Порядок здійснення централізованого обліку дітей-сиріт і дітей, позбавлених батьківського піклування, які можуть бути усиновлені, передані під опіку, піклування чи на виховання в сім'ї громадян, та порядок передачі дітей на усиновлення встановлюються Кабінетом Міністрів України.\n\n{Статтю 214 доповнено частиною згідно із Законом № 3497-IV від 23.02.2006}\n\n5. За невиконання вимог, встановлених у частинах першій - третій цієї статті, подання недостовірних відомостей, а також за дії, пов'язані з приховуванням дитини від усиновлення, керівники закладів, у яких перебувають діти, інші службові особи несуть відповідальність, встановлену законом.",
        "215": "Стаття 215.\n1. Облік осіб, які бажають усиновити дитину, ведеться службами у справах дітей районних у містах Києві та Севастополі державних адміністрацій, міських, районних у містах (у разі їх створення), селищних, сільських рад, а також центральним органом виконавчої влади, що реалізує державну політику у сфері усиновлення та захисту прав дітей, у порядку, встановленому Кабінетом Міністрів України.\n\n{Частина перша статті 215 із змінами, внесеними згідно із Законами № 3097-IV від 16.11.2005, № 3381-VI від 19.05.2011, № 5462-VI від 16.10.2012; в редакції Закону № 4073-IX від 20.11.2024}\n\n2. Облік громадян України, які проживають за межами України, та іноземців, які бажають усиновити дітей, ведеться виключно центральним органом виконавчої влади, що реалізує державну політику у сфері усиновлення та захисту прав дітей, у порядку, встановленому Кабінетом Міністрів України.\n\n{Частина друга статті 215 із змінами, внесеними згідно із Законами № 3097-IV від 16.11.2005, № 3497-IV від 23.02.2006; в редакції Закону № 3381-VI від 19.05.2011}",
        "216": "Стаття 216.\n1. Посередницька, комерційна діяльність щодо усиновлення дітей, передання їх під опіку, піклування чи на виховання в сім'ї громадян України, іноземців забороняється.\n\n{Частина перша статті 216 із змінами, внесеними згідно із Законом № 3381-VI від 19.05.2011}",
        "217": "Стаття 217.\n1. Усиновлення дитини здійснюється за вільною згодою її батьків.\n\n2. Згода батьків на усиновлення дитини має бути безумовною. Угода про надання усиновлювачем плати за згоду на усиновлення дитини батькам, опікунам чи іншим особам, з якими вона проживає, є нікчемною.\n\n3. Згода батьків на усиновлення може бути дана ними лише після досягнення дитиною двомісячного віку.\n\n4. Якщо мати чи батько дитини є неповнолітніми, крім їхньої згоди на усиновлення потрібна згода їхніх батьків.\n\n5. Письмова згода батьків на усиновлення засвідчується нотаріусом.\n\n6. Мати, батько дитини мають право відкликати свою згоду на усиновлення до набрання чинності рішенням суду про усиновлення.",
        "218": "Стаття 218.\n1. Для усиновлення дитини потрібна її згода, якщо вона досягла такого віку та рівня розвитку, що може її висловити.\n\n{Абзац перший частини першої статті 218 із змінами, внесеними згідно із Законом № 3497-IV від 23.02.2006}\n\nЗгода дитини на її усиновлення дається у формі, яка відповідає її вікові та стану здоров'я.\n\n{Абзац другий частини першої статті 218 із змінами, внесеними згідно із Законом № 3497-IV від 23.02.2006}\n\n2. Дитина має бути проінформована про правові наслідки усиновлення.\n\n3. Усиновлення провадиться без згоди дитини, якщо вона у зв'язку з віком або станом здоров'я не усвідомлює факту усиновлення.\n\n4. Згода дитини на усиновлення не потрібна, якщо вона проживає в сім'ї усиновлювачів і вважає їх своїми батьками.",
        "219": "Стаття 219.\n1. Усиновлення дитини провадиться без згоди батьків, якщо вони:\n\n1) невідомі;\n\n2) визнані безвісно відсутніми;\n\n3) визнані недієздатними;\n\n4) позбавлені батьківських прав щодо дитини, яка усиновлюється;\n\n5) протягом двох місяців після народження дитини не забрали її на виховання до себе в сім'ю та запис про них у Книзі реєстрації народжень вчинено відповідно до статті 135 цього Кодексу.\n\n{Частину першу статті 219 доповнено пунктом 5 згідно із Законом № 3381-VI від 19.05.2011}\n\n2. Усиновлення дитини може бути проведено без згоди повнолітніх батьків, якщо судом буде встановлено, що вони, не проживаючи з дитиною понад шість місяців без поважних причин, не проявляють щодо неї батьківської турботи та піклування, не виховують та не утримують її.",
        "220": "Стаття 220.\n1. На усиновлення дитини одним із подружжя потрібна письмова згода другого з подружжя, засвідчена нотаріально.\n\n2. Усиновлення дитини може бути проведене без згоди другого з подружжя, якщо він визнаний безвісно відсутнім, недієздатним, а також за наявності інших обставин, що мають істотне значення.\n\n{Частину третю статті 220 виключено на підставі Закону № 524-V від 22.12.2006}",
        "221": "Стаття 221.\n1. На усиновлення дитини, над якою встановлено опіку або піклування, а також на усиновлення дитини, над батьками якої встановлено опіку або піклування, потрібна письмова згода опікуна або піклувальника, незалежно від згоди батьків.\n\n2. Якщо опікун або піклувальник не дав згоди на усиновлення дитини, така згода може бути дана органом опіки та піклування.\n\n3. Усиновлення може бути проведене без згоди опікуна, піклувальника або органу опіки та піклування, якщо суд встановить, що усиновлення дитини відповідає її інтересам.",
        "222": "Стаття 222.\n1. На усиновлення дитини, яка не має батьків і перебуває у закладі охорони здоров'я або навчальному закладі, потрібна письмова згода цього закладу.\n\nУсиновлення може бути проведене без згоди цього закладу, якщо суд встановить, що усиновлення дитини відповідає її інтересам.",
        "223": "Стаття 223.\n1. Особа, яка бажає усиновити дитину, подає до суду заяву про усиновлення. Подання такої заяви через представника не допускається.\n\n2. Заява про усиновлення може бути відкликана до набрання чинності рішенням суду про усиновлення.",
        "224": "Стаття 224.\n1. Суд, постановляючи рішення про усиновлення дитини, враховує обставини, що мають істотне значення, зокрема:\n\n1) стан здоров'я та матеріальне становище особи, яка бажає усиновити дитину, її сімейний стан та умови проживання, ставлення до виховання дитини;\n\n2) мотиви, на підставі яких особа бажає усиновити дитину;\n\n3) мотиви того, чому другий із подружжя не бажає бути усиновлювачем, якщо лише один із подружжя подав заяву про усиновлення;\n\n4) взаємовідповідність особи, яка бажає усиновити дитину, та дитини, а також те, як довго ця особа опікується вже дитиною;\n\n5) особу дитини та стан її здоров'я;\n\n6) ставлення дитини до особи, яка бажає її усиновити.\n\n2. При дотриманні всіх умов, встановлених цим Кодексом, здатності особи, яка бажає усиновити дитину, забезпечити стабільні та гармонійні умови для життя дитини суд постановляє рішення, яким оголошує цю особу усиновлювачем дитини.\n\n3. Суд не може відмовити особі в усиновленні на тій підставі, що вона вже має або може народити дитину.\n\n4. Суд, постановляючи рішення про усиновлення повнолітньої особи, враховує мотиви, на підставі яких особи бажають усиновлення, можливість їхнього спільного проживання, їхній сімейний стан та стан здоров'я, а також інші обставини, що мають істотне значення.",
        "225": "Стаття 225.\n1. Усиновлення вважається здійсненим у день набрання чинності рішенням суду про усиновлення.\n\n{Частину другу статті 225 виключено на підставі Закону № 2398-VI від 01.07.2010}",
        "226": "Стаття 226.\n1. Особа має право на таємницю перебування на обліку тих, хто бажає усиновити дитину, пошуку дитини для усиновлення, подання заяви про усиновлення та її розгляду, рішення суду про усиновлення.\n\n2. Дитина, яка усиновлена, має право на таємницю, в тому числі і від неї самої, факту її усиновлення.\n\n3. Особа, яка була усиновлена, має право після досягнення нею чотирнадцяти років на одержання інформації щодо свого усиновлення.",
        "227": "Стаття 227.\n1. Усиновлювач має право приховувати факт усиновлення від дитини, яка ним усиновлена, і вимагати нерозголошення цієї інформації особами, яким стало відомо про неї як до, так і після досягнення дитиною повноліття.\n\n2. Усиновлювач має право приховувати від дитини факт її усиновлення, якщо розкриття таємниці усиновлення може завдати шкоди її інтересам.\n\n3. Якщо усиновлюється дитина, яка не досягла семи років, службові особи при виявленні її згоди на усиновлення зобов'язані вживати заходів щодо забезпечення таємниці усиновлення від самої дитини.",
        "228": "Стаття 228.\n1. Особи, яким у зв'язку з виконанням службових обов'язків доступна інформація щодо усиновлення (перебування осіб, які бажають усиновити дитину, на обліку, пошук ними дитини для усиновлення, подання заяви про усиновлення, розгляд справи про усиновлення, здійснення нагляду за дотриманням прав усиновленої дитини тощо), а також інші особи, яким став відомий факт усиновлення, зобов'язані не розголошувати її, зокрема і тоді, коли усиновлення для самої дитини не є таємним.\n\n{Частина перша статті 228 із змінами, внесеними згідно із Законом № 3497-IV від 23.02.2006}\n\n2. Відомості про усиновлення видаються судом лише за згодою усиновлювача, крім випадків, коли такі відомості потрібні правоохоронним органам, суду у зв'язку з цивільною справою чи кримінальним провадженням.\n\n{Частина друга статті 228 із змінами, внесеними згідно із Законом № 4652-VI від 13.04.2012}\n\n3. Таємниця усиновлення забезпечується також відповідно до статей 229-231 цього Кодексу.\n\n4. Особи, які розголосили таємницю усиновлення, несуть відповідальність, встановлену законом.",
        "229": "Стаття 229.\n1. Особа, яка подала заяву про усиновлення, може виявити бажання бути записаною у Книзі реєстрації народжень матір'ю, батьком дитини або повнолітньої особи.\n\n2. Якщо усиновлюється дитина, яка досягла семи років, то для запису усиновлювача матір'ю, батьком потрібна згода дитини, крім випадку, передбаченого частиною четвертою статті 218 цього Кодексу.\n\n3. Суд задовольняє таку заяву усиновлювача у рішенні про усиновлення, якщо це відповідає інтересам дитини.",
        "230": "Стаття 230.\n1. Особа, яка подала заяву про усиновлення, може виявити бажання змінити відомості про місце народження та дату народження дитини.\n\n2. Дата народження дитини може бути змінена не більш як на шість місяців.\n\n3. У рішенні про усиновлення суд змінює відомості про місце народження та дату народження дитини, якщо це відповідає її інтересам.",
        "231": "Стаття 231.\n1. Якщо усиновлювачами є одночасно жінка та чоловік і якщо вони записуються батьками дитини, відповідно змінюються прізвище та по батькові дитини.\n\nЗа заявою усиновлювачів може бути змінено ім'я дитини. Для такої зміни потрібна згода дитини. Така згода не вимагається, якщо дитина живе в сім'ї усиновлювачів і звикла до нового імені.\n\n2. Якщо усиновлювач записується батьком дитини, відповідно змінюється по батькові дитини.\n\n3. Якщо усиновлюється повнолітня особа, її прізвище, ім'я та по батькові можуть бути змінені у зв'язку з усиновленням за заявою усиновлювача та усиновленої особи.\n\n4. Про зміни, передбачені у цій статті, суд зазначає у рішенні про усиновлення.",
        "232": "Стаття 232.\n1. З моменту здійснення усиновлення припиняються особисті та майнові права і обов'язки між батьками та особою, яка усиновлена, а також між нею та іншими її родичами за походженням.\n\nПри усиновленні дитини однією особою ці права та обов'язки можуть бути збережені за бажанням матері, якщо усиновлювачем є чоловік, або за бажанням батька, якщо усиновлювачем є жінка.\n\n2. Якщо після смерті одного з батьків дитини або розірвання шлюбу з особою, визнаною судом недієздатною, другий з батьків дитини вступив у повторний шлюб і його дружина, чоловік у повторному шлюбі бажають усиновити дитину, баба, дід дитини з боку того з батьків, хто помер або визнаний недієздатним, рідні брати, сестри дитини мають право подати до суду заяву про збереження між ними та дитиною, яку усиновлюють, правового зв'язку.\n\n{Абзац перший частини другої статті 232 в редакції Закону № 524-V від 22.12.2006}\n\nСуд розглядає таку заяву одночасно із заявою про усиновлення і задовольняє її, якщо це відповідає інтересам дитини.\n\n3. З моменту усиновлення виникають взаємні особисті немайнові та майнові права і обов'язки між особою, яка усиновлена (а в майбутньому - між її дітьми, внуками), та усиновлювачем і його родичами за походженням.\n\n4. Усиновлення надає усиновлювачеві права і накладає на нього обов'язки щодо дитини, яку він усиновив, у такому ж обсязі, який мають батьки щодо дитини.\n\n5. Усиновлення надає особі, яку усиновлено, права і накладає на неї обов'язки щодо усиновлювача у такому ж обсязі, який має дитина щодо своїх батьків.",
        "233": "Стаття 233.\n1. На підставі рішення суду про усиновлення в актовий запис про народження дитини або повнолітньої особи, складений органами державної реєстрації актів цивільного стану України, орган державної реєстрації актів цивільного стану вносить відповідні зміни і видає нове Свідоцтво про народження з урахуванням цих змін.\n\n{Абзац перший частини першої статті 233 із змінами, внесеними згідно із Законом № 2398-VI від 01.07.2010}\n\nСвідоцтво про народження, що було видане раніше, скасовується.\n\n{Абзац другий частини першої статті 233 із змінами, внесеними згідно із Законом № 4017-IX від 10.10.2024}",
        "234": "Стаття 234.\n1. Дитина, яка усиновлена, зберігає права на пенсію, інші соціальні виплати, а також на відшкодування шкоди у зв'язку з втратою годувальника, які вона мала до усиновлення.",
        "235": "Стаття 235.\n1. Орган опіки та піклування здійснює нагляд за дотриманням прав дітей, які усиновлені і проживають в Україні.\n\n2. Нагляд за дотриманням прав дитини, яка усиновлена, здійснюється до досягнення нею повноліття.",
        "236": "Стаття 236.\n1. Усиновлення визнається недійсним за рішенням суду, якщо воно було проведене без згоди дитини та батьків, якщо така згода була необхідною.\n\n2. Усиновлення визнається недійсним за рішенням суду, якщо усиновлювач не бажав настання прав та обов'язків, які виникають у результаті усиновлення (фіктивне усиновлення).\n\n3. Усиновлення може бути визнане недійсним за рішенням суду, якщо воно було проведене на підставі підроблених документів.\n\n4. Усиновлення може бути визнане недійсним за рішенням суду у разі відсутності згоди на усиновлення осіб, зазначених у статтях 220-222 цього Кодексу.\n\n5. Якщо одним із подружжя усиновлена дитина другого з подружжя, усиновлення може бути визнане недійсним за рішенням суду, якщо буде встановлено, що на момент усиновлення другий із подружжя не мав наміру продовжувати з ним шлюбні відносини.",
        "237": "Стаття 237.\n1. Усиновлення, визнане недійсним, скасовується з моменту його здійснення.\n\n{Частина перша статті 237 із змінами, внесеними згідно із Законом № 4017-IX від 10.10.2024}\n\n2. У разі визнання усиновлення недійсним припиняються права та обов'язки, які виникли раніше і встановлені законом для усиновлювача, його родичів та усиновленої дитини.\n\n3. У разі визнання усиновлення недійсним відновлюються права та обов'язки між дитиною, її батьками та іншими родичами за походженням.\n\n4. У разі визнання усиновлення недійсним дитина, яка не досягла чотирнадцяти років, за бажанням батьків або інших родичів передається їм.\n\nУ разі визнання усиновлення недійсним щодо дитини, яка досягла чотирнадцяти років, місце її подальшого проживання визначається за її згодою.\n\nУ разі якщо передання дитини батькам або іншим родичам неможливе, вона передається на опікування органу опіки та піклування.\n\n{Частина четверта статті 237 в редакції Закону № 524-V від 22.12.2006}\n\n5. У разі визнання усиновлення недійсним відновлюються прізвище, ім'я та по батькові дитини, які вона мала до усиновлення.\n\nЗа бажанням дитини вона має право надалі іменуватися прізвищем, ім'ям та по батькові, які вона одержала у зв'язку з усиновленням.\n\n6. Суд може постановити рішення про стягнення аліментів на дитину з особи, яка була її усиновлювачем, на строк не більш як два роки, якщо дитина не має батьків або батьки не мають змоги її утримувати, за умови, що усиновлювач може надавати матеріальну допомогу.",
        "238": "Стаття 238.\n1. Усиновлення може бути скасоване за рішенням суду, якщо:\n\n1) воно суперечить інтересам дитини, не забезпечує їй сімейного виховання;\n\n2) дитина страждає недоумством, на психічну чи іншу тяжку невиліковну хворобу, про що усиновлювач не знав і не міг знати на час усиновлення;\n\n3) між усиновлювачем і дитиною склалися, незалежно від волі усиновлювача, стосунки, які роблять неможливими їхнє спільне проживання і виконання усиновлювачем своїх батьківських обов'язків.\n\n2. Скасування усиновлення не допускається після досягнення дитиною повноліття.\n\nУсиновлення може бути скасоване після досягнення дитиною повноліття, якщо протиправна поведінка усиновленого, усиновлювача загрожує життю, здоров'ю усиновлювача, усиновленого або інших членів сім'ї.\n\n3. Усиновлення повнолітньої особи може бути скасовано судом за взаємною згодою усиновлювача і усиновленого або на вимогу одного з них, якщо сімейні відносини між ними не склалися.\n\n4. Усиновлення скасовується від дня набрання чинності рішенням суду.",
        "239": "Стаття 239.\n1. У разі скасування усиновлення припиняються на майбутнє права та обов'язки, що виникли у зв'язку з усиновленням між дитиною та усиновлювачем і його родичами.\n\n2. У разі скасування усиновлення відновлюються права та обов'язки між дитиною та її батьками, іншими родичами за походженням.\n\n3. У разі скасування усиновлення дитина передається за бажанням батьків або інших родичів їм, а якщо це неможливо, - вона передається на опікування органові опіки та піклування.\n\n4. У разі скасування усиновлення з підстави, зазначеної у пункті 1 частини першої статті 238 цього Кодексу, якщо дитина не передається батькам, за нею зберігається право на проживання у житловому приміщенні, в якому вона проживала після усиновлення.\n\n5. У разі скасування усиновлення дитина має право на збереження прізвища, імені та по батькові, які вона одержала у зв'язку з усиновленням. За бажанням дитини їй присвоюється прізвище, ім'я, по батькові, які вона мала до усиновлення.\n\n6. У разі скасування усиновлення з підстави, зазначеної у пункті 1 частини першої статті 238 цього Кодексу, якщо дитина не передається батькам, суд може постановити рішення про стягнення аліментів на дитину з особи, яка була її усиновлювачем, за умови, що останній може надавати матеріальну допомогу.",
        "240": "Стаття 240.\n1. Право на звернення до суду з позовом про скасування усиновлення чи визнання його недійсним мають батьки, усиновлювач, опікун, піклувальник, орган опіки та піклування, прокурор, а також усиновлена дитина, яка досягла чотирнадцяти років.",
        "241": "Стаття 241.\n1. Після набрання чинності рішенням суду про визнання усиновлення недійсним або скасування усиновлення суд у місячний строк зобов'язаний надіслати копію рішення до органу державної реєстрації актів цивільного стану за місцем реєстрації народження дитини.\n\n2. Орган державної реєстрації актів цивільного стану на підставі рішення суду про скасування усиновлення або визнання його недійсним вносить відповідні зміни до актового запису про народження дитини.",
        "242": "Стаття 242.\n1. Якщо усиновлювач був записаний матір'ю, батьком усиновленої ним дитини, він може бути позбавлений батьківських прав за наявності підстав, встановлених у статті 164 цього Кодексу.\n\n2. У разі позбавлення усиновлювача батьківських прав настають наслідки, встановлені статтею 166 цього Кодексу. У разі смерті усиновлювача, позбавленого батьківських прав, дитина одержує право на спадкування на загальних підставах.\n\n3. Батьківські права усиновлювача можуть бути поновлені відповідно до положень статті 169 цього Кодексу.\n\nГлава 19\n\nОПІКА ТА ПІКЛУВАННЯ НАД ДІТЬМИ",
        "243": "Стаття 243.\n1. Опіка, піклування встановлюється над дітьми-сиротами і дітьми, позбавленими батьківського піклування.\n\n{Частина перша статті 243 із змінами, внесеними згідно із Законом № 3497-IV від 23.02.2006}\n\n2. Опіка встановлюється над дитиною, яка не досягла чотирнадцяти років, а піклування - над дитиною у віці від чотирнадцяти до вісімнадцяти років.\n\n3. Опіка, піклування над дитиною встановлюється органом опіки та піклування, а також судом у випадках, передбачених Цивільним кодексом України.",
        "244": "Стаття 244.\n1. Опікуном, піклувальником дитини може бути за її згодою повнолітня дієздатна особа.\n\n2. При призначенні дитині опікуна або піклувальника органом опіки та піклування враховуються особисті якості особи, її здатність до виховання дитини, ставлення до неї, а також бажання самої дитини.\n\n3. Не можуть бути опікунами, піклувальниками дитини особи, зазначені в статті 212 цього Кодексу.\n\n{Частина третя статті 244 в редакції Закону № 1452-VI від 04.06.2009}",
        "245": "Стаття 245.\n{Назва статті 245 із змінами, внесеними згідно із Законом № 3497-IV від 23.02.2006}\n\n1. Якщо дитина постійно проживає у закладі охорони здоров'я, навчальному або іншому дитячому закладі, функції опікуна та піклувальника щодо неї покладаються на адміністрацію цих закладів.\n\n{Стаття 245 із змінами, внесеними згідно із Законом № 3497-IV від 23.02.2006}",
        "246": "Стаття 246.\n{Назва статті 246 в редакції Закону № 1871-IX від 05.11.2021}\n\n1. Орган опіки та піклування контролює умови утримання, виховання, навчання дитини, над якою встановлено опіку або піклування.\n\n2. У разі встановлення опіки чи піклування над дитиною, влаштування дитини до прийомної сім’ї, дитячого будинку сімейного типу, закладів інституційного догляду та виховання або прийняття рішення про визнання дитини такою, що перебуває у складних життєвих обставинах, орган опіки та піклування надсилає до органу, що здійснює державну реєстрацію прав на нерухоме майно, за місцезнаходженням такого майна повідомлення про нерухоме майно, право власності або право користування яким відповідно до закону чи договору має така дитина.\n\n{Статтю 246 доповнено частиною другою згідно із Законом № 1871-IX від 05.11.2021}\n\n3. Законні представники дитини-сироти, дитини, позбавленої батьківського піклування, не можуть без дозволу органу опіки та піклування вчиняти правочини щодо нерухомого майна, право власності на яке або право користування яким відповідно до закону чи договору має така дитина.\n\n{Статтю 246 доповнено частиною третьою згідно із Законом № 1871-IX від 05.11.2021}\n\n4. Дозвіл органу опіки та піклування, передбачений частиною третьою цієї статті, надається за результатами перевірки, що проводиться протягом одного місяця з дня звернення за отриманням дозволу.\n\n{Статтю 246 доповнено частиною четвертою згідно із Законом № 1871-IX від 05.11.2021}\n\n5. Орган опіки та піклування відмовляє у наданні дозволу на вчинення правочину щодо нерухомого майна, право власності на яке або право користування яким відповідно до закону чи договору має дитина, над якою встановлено опіку чи піклування, у випадках, визначених частиною п’ятою статті 177 цього Кодексу.\n\n{Статтю 246 доповнено частиною п'ятою згідно із Законом № 1871-IX від 05.11.2021}",
        "247": "Стаття 247.\n1. Дитина, над якою встановлено опіку або піклування, має право:\n\n1) на проживання в сім'ї опікуна або піклувальника, на піклування з його боку;\n\n2) на забезпечення їй умов для всебічного розвитку, освіти, виховання і на повагу до її людської гідності;\n\n3) на збереження права користування житлом, у якому вона проживала до встановлення опіки або піклування. У разі відсутності житла така дитина має право на його отримання відповідно до закону;\n\n4) на захист від зловживань з боку опікуна або піклувальника.\n\n2. Встановлення опіки та піклування не припиняє права дитини на отримання пенсії, аліментів, відшкодування шкоди у зв'язку з втратою годувальника та інших соціальних виплат, призначених дитині відповідно до законів України, а також права власності дитини на ці виплати.\n\n{Частина друга статті 247 в редакції Закону № 1390-VI від 21.05.2009}",
        "248": "Стаття 248.\n{Назва статті 248 в редакції Закону № 3497-IV від 23.02.2006}\n\n1. Дитина-сирота і дитина, позбавлена батьківського піклування, яка проживає у закладі охорони здоров'я, навчальному або іншому дитячому закладі, прийомній сім'ї, має право:\n\n{Абзац перший частини першої статті 248 в редакції Закону № 3497-IV від 23.02.2006}\n\n1) на всебічний розвиток, виховання, освіту, повагу до її людської гідності;\n\n2) на збереження права користування житлом, у якому вона раніше проживала. У разі відсутності житла така дитина має право на його отримання відповідно до закону;\n\n3) на пільги, встановлені законом, при працевлаштуванні після закінчення строку перебування у зазначеному закладі;\n\n4) на безоплатну правничу допомогу в порядку, встановленому Законом України \"Про безоплатну правничу допомогу\".\n\n{Частину першу статті 248 доповнено пунктом 4 згідно із Законом № 5477-VI від 06.11.2012; в редакції Закону № 3022-IX від 10.04.2023}\n\n2. Влаштування дитини до закладу, зазначеного у частині першій цієї статті, не припиняє права дитини на аліменти, пенсії, інші соціальні виплати, а також на відшкодування шкоди у зв'язку з втратою годувальника.",
        "249": "Стаття 249.\n1. Опікун, піклувальник зобов'язаний виховувати дитину, піклуватися про її здоров'я, фізичний, психічний, духовний розвиток, забезпечити одержання дитиною повної загальної середньої освіти.\n\nОпікун, піклувальник має право самостійно визначати способи виховання дитини з урахуванням думки дитини та рекомендацій органу опіки та піклування.\n\n2. Опікун, піклувальник має право вимагати повернення дитини від будь-якої особи, яка тримає її у себе не на підставі закону або рішення суду.\n\n3. Опікун, піклувальник не має права перешкоджати спілкуванню дитини з її батьками та іншими родичами, за винятком випадків, коли таке спілкування суперечить інтересам дитини.\n\n4. Цивільні права та обов'язки опікуна, піклувальника встановлюються Цивільним кодексом України.\n\n5. Підстави для виникнення права на оплату послуг опікуна та піклувальника, її розмір і порядок виплати встановлюються Кабінетом Міністрів України.\n\n{Частина п'ята статті 249 в редакції Закону № 524-V від 22.12.2006}",
        "250": "Стаття 250.\n1. Опіка, піклування над дитиною припиняється у випадках, встановлених Цивільним кодексом України.",
        "251": "Стаття 251.\n1. Особа може бути звільнена від обов'язків опікуна або піклувальника дитини у випадках, передбачених Цивільним кодексом України, а також тоді, коли між опікуном, піклувальником та дитиною склалися стосунки, які перешкоджають здійсненню ними опіки, піклування.\n\nГлава 20\n\nПАТРОНАТ НАД ДІТЬМИ",
        "252": "Стаття 252.\n1. Патронат над дитиною - це тимчасовий догляд, виховання та реабілітація дитини в сім’ї патронатного вихователя на період подолання дитиною, її батьками або іншими законними представниками складних життєвих обставин.\n\n2. Сім’я патронатного вихователя - це сім’я, в якій за згоди всіх її членів повнолітня особа, яка пройшла спеціальний курс підготовки, виконує обов’язки патронатного вихователя на професійній основі.\n\n3. Патронатний вихователь - це особа, яка за участю членів сім’ї надає послуги з догляду, виховання та реабілітації дитини у своїй сім’ї.\n\n4. Патронатним вихователем не можуть бути особи, зазначені у статті 212 цього Кодексу.\n\n5. До сім’ї патронатного вихователя можуть бути одночасно влаштовані тільки діти, які є між собою рідними братами та сестрами, або діти, які виховувалися в одній сім’ї.\n\n6. Термін перебування дитини в сім’ї патронатного вихователя встановлюється органом опіки та піклування і не може перевищувати трьох місяців.\n\nУ разі наявності обставин, що обґрунтовують необхідність і доцільність перебування дитини в сім’ї патронатного вихователя понад зазначений термін, орган опіки та піклування може його продовжити.\n\nЗагальний термін перебування дитини в сім’ї патронатного вихователя не може перевищувати шість місяців.\n\n7. Порядок створення та діяльності сім’ї патронатного вихователя, влаштування, перебування дитини в сім’ї патронатного вихователя затверджується Кабінетом Міністрів України.\n\n{Абзац другий частини сьомої статті 252 виключено на підставі Закону № 1692-VIII від 19.10.2016}",
        "253": "Стаття 253.\n1. За договором про патронат над дитиною орган опіки та піклування влаштовує дитину, яка перебуває у складних життєвих обставинах, в сім’ю патронатного вихователя.\n\nДоговір про патронат над дитиною укладається в письмовій формі.\n\nТиповий договір про патронат над дитиною затверджується Кабінетом Міністрів України.\n\n2. Договір про патронат над дитиною припиняється у разі прийняття органом опіки та піклування рішення про повернення дитини до її батьків, інших законних представників, її усиновлення, встановлення над нею опіки чи піклування, влаштування її на виховання в сім’ю громадян (прийомну сім’ю чи дитячий будинок сімейного типу) або до дитячого закладу, закладу охорони здоров’я, навчального або іншого закладу, а також у разі досягнення дитиною повноліття, смерті дитини чи патронатного вихователя.\n\n3. Договір про патронат над дитиною може бути розірваний за згодою сторін або за рішенням органу опіки та піклування, суду у разі невиконання патронатним вихователем своїх обов’язків за договором.",
        "254": "Стаття 254.\n1. Для влаштування дитини в сім’ю патронатного вихователя потрібна згода дитини, якщо вона досягла такого віку та рівня розвитку, що може її висловити.\n\n2. Влаштування дитини в сім’ю патронатного вихователя здійснюється за письмовою згодою її батьків, інших законних представників. У разі якщо мати чи батько дитини є неповнолітніми, крім їхньої згоди на влаштування дитини в сім’ю патронатного вихователя потрібна згода їхніх батьків.\n\n3. Влаштування дитини в сім’ю патронатного вихователя здійснюється без згоди батьків, інших законних представників у разі відібрання у них дитини, відсутності відомостей про місце їх перебування, а також за наявності безпосередньої загрози життю чи здоров’ю дитини.\n\n4. На період перебування дитини в сім’ї патронатного вихователя за нею зберігається право на аліменти, пенсію, інші соціальні виплати, а також на відшкодування шкоди у зв’язку з втратою годувальника, які вона мала до влаштування в сім’ю патронатного вихователя.\n\n5. Дитина, влаштована в сім’ю патронатного вихователя, має право підтримувати особисті контакти з батьками та іншими родичами.\n\n6. Дитина, влаштована в сім’ю патронатного вихователя, має інші права, визначені законодавством.",
        "255": "Стаття 255.\n1. Патронатний вихователь зобов’язаний:\n\n1) забезпечити дитину житлом, одягом, харчуванням тощо;\n\n2) створити дитині умови для навчання, фізичного та духовного розвитку;\n\n3) співпрацювати з батьками, іншими законними представниками дитини задля подолання складних життєвих обставин у межах та у спосіб, визначені органом опіки та піклування;\n\n4) забезпечити надання чи доступ до послуг, визначених договором про патронат над дитиною;\n\n5) сприяти контактам дитини з батьками, іншими законними представниками, родичами, крім випадків, коли батьки позбавлені батьківських прав або в судовому порядку обмежені у праві спілкування з дитиною.",
        "256": "Стаття 256.\n1. Оплата послуг патронатного вихователя та виплата соціальної допомоги на утримання дитини в сім’ї патронатного вихователя здійснюються за рахунок коштів місцевих бюджетів у розмірі та порядку, визначених Кабінетом Міністрів України.\n\n2. При влаштуванні дитини в сім’ю патронатного вихователя її батьки не звільняються від обов’язку щодо утримання дитини.\n\n{Глава 20 із змінами, внесеними згідно із Законом № 3497-IV від 23.02.2006; в редакції Закону № 936-VIII від 26.01.2016}\n\nГлава 20-1\n\nПРИЙОМНА СІМ'Я",
        "257": "Стаття 257.\n1. Баба, дід, прабаба, прадід мають право спілкуватися зі своїми внуками, правнуками, брати участь у їх вихованні.\n\n2. Батьки чи інші особи, з якими проживає дитина, не мають права перешкоджати у здійсненні бабою, дідом, прабабою, прадідом своїх прав щодо виховання внуків, правнуків.\n\nЯкщо такі перешкоди чиняться, баба, дід, прабаба, прадід мають право на звернення до суду з позовом про їх усунення.",
        "258": "Стаття 258.\n1. Баба і дід мають право на самозахист внуків.\n\n2. Баба і дід мають право звернутися за захистом прав та інтересів малолітніх, неповнолітніх та повнолітніх непрацездатних внуків до органу опіки та піклування або до суду без спеціальних на те повноважень.",
        "259": "Стаття 259.\n1. Права та обов'язки, встановлені законом для братів та сестер, мають рідні (повнорідні, неповнорідні) брати та сестри.\n\n2. Брати та сестри, зокрема ті, які не проживають разом, мають право на спілкування.\n\n3. Мати, батько, баба, дід, інші особи, з якими проживають неповнолітні брати та сестри, зобов'язані сприяти їхньому спілкуванню.\n\n4. Повнолітні особи мають право брати участь у вихованні своїх неповнолітніх братів та сестер, незалежно від місця їхнього проживання.",
        "260": "Стаття 260.\n1. Якщо мачуха, вітчим проживають однією сім'єю з малолітніми, неповнолітніми пасинком, падчеркою, вони мають право брати участь у їхньому вихованні.",
        "261": "Стаття 261.\n1. Особа, яка взяла у свою сім'ю дитину-сироту або дитину, позбавлену батьківського піклування, має права та обов'язки щодо її виховання та захисту відповідно до положень статей 249 і 262 цього Кодексу.\n\n{Частина перша статті 261 із змінами, внесеними згідно із Законом № 3497-IV від 23.02.2006}",
        "262": "Стаття 262.\n1. Сестра, брат, мачуха, вітчим мають право на самозахист своїх малолітніх, неповнолітніх, повнолітніх непрацездатних братів, сестер, пасинка, падчерки.\n\n2. Сестра, брат, мачуха, вітчим мають право звернутися за захистом прав та інтересів малолітніх, неповнолітніх та повнолітніх непрацездатних братів, сестер, пасинка, падчерки до органу опіки та піклування або до суду без спеціальних на те повноважень.",
        "263": "Стаття 263.\n1. Спір щодо участі баби, діда, прабаби, прадіда, брата, сестри, мачухи, вітчима у вихованні дитини вирішується судом відповідно до статті 159 цього Кодексу.",
        "264": "Стаття 264.\n1. Внуки, правнуки зобов'язані піклуватися про своїх бабу, діда, прабабу, прадіда.\n\n2. Повнолітні брати, сестри, пасинки, падчерки зобов'язані піклуватися про брата, сестру, вітчима, мачуху, які виховували їх та надавали їм матеріальну допомогу.\n\nТакий обов'язок мають особи і щодо тих, з ким вони проживали однією сім'єю до досягнення повноліття.\n\nГлава 22\n\nОБОВ'ЯЗОК ПО УТРИМАННЮ ІНШИХ ЧЛЕНІВ СІМ'Ї ТА РОДИЧІВ",
        "265": "Стаття 265.\n1. Баба, дід зобов'язані утримувати своїх малолітніх, неповнолітніх внуків, якщо у них немає матері, батька або якщо батьки не можуть з поважних причин надавати їм належного утримання, за умови, що баба, дід можуть надавати матеріальну допомогу.",
        "266": "Стаття 266.\n1. Повнолітні внуки, правнуки зобов'язані утримувати непрацездатних бабу, діда, прабабу, прадіда, які потребують матеріальної допомоги і якщо у них немає чоловіка, дружини, повнолітніх дочки, сина або ці особи з поважних причин не можуть надавати їм належного утримання, за умови, що повнолітні внуки, правнуки можуть надавати матеріальну допомогу.",
        "267": "Стаття 267.\n1. Повнолітні брати, сестри зобов'язані утримувати малолітніх, неповнолітніх братів та сестер, які потребують матеріальної допомоги і якщо вони не мають батьків, чоловіка, дружини або ці особи з поважних причин не можуть надавати їм належного утримання, за умови, що повнолітні брати та сестри можуть надавати матеріальну допомогу.\n\n2. Повнолітні брати і сестри зобов'язані утримувати непрацездатних повнолітніх братів і сестер, які потребують матеріальної допомоги, якщо вони не мають чоловіка, дружини, батьків або повнолітніх дочки, сина, за умови, що повнолітні брати та сестри можуть надавати матеріальну допомогу.",
        "268": "Стаття 268.\n1. Мачуха, вітчим зобов'язані утримувати малолітніх, неповнолітніх падчерку, пасинка, які з ними проживають, якщо у них немає матері, батька, діда, баби, повнолітніх братів та сестер або ці особи з поважних причин не можуть надавати їм належного утримання, за умови, що мачуха, вітчим можуть надавати матеріальну допомогу.\n\n2. Суд може звільнити вітчима, мачуху від обов'язку по утриманню падчерки, пасинка або обмежити його певним строком, зокрема у разі:\n\n1) нетривалого проживання з їхнім матір'ю, батьком;\n\n2) негідної поведінки у шлюбних відносинах матері, батька дитини.",
        "269": "Стаття 269.\n1. Особи, у сім'ї яких виховувалася дитина, зобов'язані надавати їй матеріальну допомогу, якщо у неї немає батьків, баби, діда, повнолітніх братів та сестер, за умови, що ці особи можуть надавати матеріальну допомогу.",
        "270": "Стаття 270.\n1. Повнолітні падчерка, пасинок зобов'язані утримувати непрацездатних мачуху, вітчима, якщо вони потребують матеріальної допомоги і якщо вони надавали падчерці, пасинкові систематичну матеріальну допомогу не менш як п'ять років, за умови, що падчерка, пасинок можуть надавати матеріальну допомогу.\n\n2. Обов'язок падчерки, пасинка по утриманню мачухи, вітчима виникає, якщо у мачухи, вітчима немає чоловіка, дружини, повнолітніх дочки, сина, братів та сестер або якщо ці особи з поважних причин не можуть надавати їм належного утримання.",
        "271": "Стаття 271.\n1. Якщо особа до досягнення повноліття проживала з родичами або іншими особами однією сім'єю, вона зобов'язана утримувати непрацездатних родичів та інших осіб, з якими проживала не менш як п'ять років, за умови, що ця особа може надавати матеріальну допомогу.\n\nЦей обов'язок виникає, якщо у того, хто потребує матеріальної допомоги, немає дружини, чоловіка, повнолітніх дочки, сина, братів та сестер або ці особи з поважних причин не можуть надавати їм належного утримання.",
        "272": "Стаття 272.\n1. Розмір аліментів, що стягуються з інших членів сім'ї та родичів на дітей і непрацездатних повнолітніх осіб, які потребують матеріальної допомоги, визначається у частці від заробітку (доходу) або у твердій грошовій сумі.\n\nПри визначенні розміру аліментів суд бере до уваги матеріальний та сімейний стан платника та одержувача аліментів.\n\n2. Якщо позов пред’явлений не до всіх зобов’язаних осіб, а лише до деяких з них, розмір аліментів визначається з урахуванням обов’язку всіх зобов’язаних осіб надавати утримання. При цьому сукупний розмір аліментів, що підлягає стягненню на одну дитину, має бути необхідним та достатнім для забезпечення гармонійного розвитку дитини і не може бути менше 50 відсотків прожиткового мінімуму для дитини відповідного віку.\n\nМінімальний рекомендований сукупний розмір аліментів, що підлягає стягненню з інших членів сім’ї та родичів на одну дитину, становить розмір прожиткового мінімуму для дитини відповідного віку і може бути присуджений судом у разі достатності заробітку (доходу) платника аліментів.\n\n{Частина друга статті 272 із змінами, внесеними згідно із Законом № 2901-IV від 22.09.2005; в редакції Закону № 2008-IX від 26.01.2022}\n\n3. Суд може визначити строк, протягом якого будуть стягуватися аліменти.",
        "273": "Стаття 273.\n1. Якщо матеріальний або сімейний стан особи, яка сплачує аліменти, чи особи, яка їх одержує, змінився, суд може за позовом будь-кого з них змінити встановлений розмір аліментів або звільнити від їх сплати.\n\nСуд може звільнити від сплати аліментів осіб, зазначених у статтях 267-271 цього Кодексу, за наявності інших обставин, що мають істотне значення.",
        "274": "Стаття 274.\n1. Визначення заборгованості за аліментами, що стягуються з інших членів сім'ї та родичів, а також повне або часткове звільнення їх від сплати заборгованості провадяться відповідно до положень, встановлених статтями 194-197 цього Кодексу.\n\nРозділ VI\n\nОСОБЛИВОСТІ УСИНОВЛЕННЯ ДІТЕЙ ГРОМАДЯНАМИ УКРАЇНИ, ЯКІ ПРОЖИВАЮТЬ ЗА ЇЇ МЕЖАМИ, ТА ІНОЗЕМЦЯМИ\n\n{Назва розділу VI в редакції Законів № 2709-IV від 23.06.2005, № 3381-VI від 19.05.2011}\n\n{Статтю 275 виключено на підставі Закону № 2709-IV від 23.06.2005}\n\n{Статтю 276 виключено на підставі Закону № 2709-IV від 23.06.2005}\n\n{Статтю 277 виключено на підставі Закону № 2709-IV від 23.06.2005}\n\n{Статтю 278 виключено на підставі Закону № 2709-IV від 23.06.2005}\n\n{Статтю 279 виключено на підставі Закону № 2709-IV від 23.06.2005}\n\n{Статтю 280 виключено на підставі Закону № 2709-IV від 23.06.2005}\n\n{Статтю 281 виключено на підставі Закону № 2709-IV від 23.06.2005}",
        "282": "Стаття 282.\n1. Усиновлення громадянином України дитини, яка є громадянином України, але проживає за межами України, здійснюється в консульській установі або дипломатичному представництві України.\n\nЯкщо усиновлювач не є громадянином України, для усиновлення дитини, яка є громадянином України, потрібен дозвіл центрального органу виконавчої влади, що реалізує державну політику у сфері усиновлення та захисту прав дітей.\n\n{Абзац другий частини першої статті 282 із змінами, внесеними згідно із Законами № 3097-IV від 16.11.2005, № 5462-VI від 16.10.2012}\n\nУсиновлення іноземцем дитини, яка є громадянином України, здійснене у відповідних органах держави, на території якої проживає дитина, є дійсним за умови попереднього одержання дозволу центрального органу виконавчої влади, що реалізує державну політику у сфері усиновлення та захисту прав дітей.\n\n{Абзац третій частини першої статті 282 із змінами, внесеними згідно із Законами № 3097-IV від 16.11.2005, № 5462-VI від 16.10.2012}",
        "283": "Стаття 283.\n1. Усиновлення іноземцем в Україні дитини, яка є громадянином України, здійснюється на загальних підставах, встановлених главою 18 цього Кодексу.\n\n2. Дитина, яка є громадянином України, може бути усиновлена іноземцем, якщо вона перебуває не менш як один рік на обліку в центральному органі виконавчої влади, що реалізує державну політику у сфері усиновлення та захисту прав дітей, і досягла п'яти років.\n\nУсиновлення може бути здійснено до закінчення зазначеного строку, а також до досягнення дитиною п'яти років, якщо:\n\n1) усиновлювач є родичем дитини;\n\n2) дитина страждає на хворобу, що внесена до спеціального переліку хвороб, затвердженого центральним органом виконавчої влади, що забезпечує формування державної політики у сфері охорони здоров'я;\n\n{Пункт 2 частини другої статті 283 із змінами, внесеними згідно із Законом № 5462-VI від 16.10.2012}\n\n3) здійснюється усиновлення усіх рідних братів і сестер в одну сім'ю, якщо один з них досяг п'яти років і перебуває на обліку в центральному органі виконавчої влади, що реалізує державну політику у сфері усиновлення та захисту прав дітей, не менш як один рік;\n\n4) іноземці виявили бажання усиновити дитину, яка є братом або сестрою раніше усиновленої ними дитини.\n\n{Частина друга статті 283 із змінами, внесеними згідно із Законом № 3097-IV від 16.11.2005; в редакції Закону № 3381-VI від 19.05.2011}\n\n3. Дитина може бути усиновлена іноземцем, якщо не виявилося громадянина України, який бажав би її усиновити або взяти на виховання до себе в сім'ю.\n\n{Абзац перший частиниа третьої статті 283 в редакції Закону № 3381-VI від 19.05.2011}\n\nПереважне право на усиновлення дитини - громадянина України мають іноземці, які є:\n\n1) родичами дитини;\n\n2) громадянами держав, з якими Україна уклала договір про надання правової допомоги.\n\n{Частина третя статті 283 із змінами, внесеними згідно із Законом № 3097-IV від 16.11.2005}\n\n4. На усиновлення дитини іноземцем потрібна згода центрального органу виконавчої влади, що реалізує державну політику у сфері усиновлення та захисту прав дітей.\n\nЦентральний орган виконавчої влади, що реалізує державну політику у сфері усиновлення та захисту прав дітей, направляє в порядку, встановленому Кабінетом Міністрів України, запит до Міністерства внутрішніх справ України щодо перевірки іноземців, що усиновлюють дитину, яка є громадянином України, на наявність або відсутність інформації компрометуючого характеру в правоохоронних органах інших держав та Генеральному секретаріаті Інтерполу.\n\n{Частина четверта статті 283 із змінами, внесеними згідно із Законами № 3097-IV від 16.11.2005, № 1452-VI від 04.06.2009; в редакції Закону № 3381-VI від 19.05.2011}\n\n5. Усиновлення іноземцями провадиться за умови забезпечення дитині прав в обсязі не меншому, ніж це встановлено законами України.\n\n6. За усиновленою дитиною зберігається громадянство України до досягнення нею вісімнадцяти років.\n\nУсиновлена дитина має право на збереження своєї національної ідентичності відповідно до Конвенції про права дитини, інших міжнародних договорів.",
        "284": "Стаття 284.\n1. Усиновлення дитини, яка є іноземцем і проживає в Україні, здійснюється громадянами України або іноземцями, які проживають в Україні, на загальних підставах.",
        "285": "Стаття 285.\n1. Усиновлення дитини, яка є громадянином України, особою, яка є громадянином держави, з якою Україна не має договору про надання правової допомоги, не є таємним, якщо у державі, в якій усиновлювач постійно проживає і в яку має переїхати дитина, усиновлення не є таємним.\n\n2. Усиновлення дитини, яка є громадянином України, особою, яка є громадянином держави, з якою Україна не має договору про надання правової допомоги, і якщо ця особа в Україні постійно не проживає, не є таємним.",
        "286": "Стаття 286.\n1. Усиновлення іноземцем дитини, яка є іноземцем або особою без громадянства, здійснюється в Україні відповідно до законів України, якщо інше не встановлено міжнародними договорами України.\n\n{Текст статті 286 в редакції Закону № 3381-VI від 19.05.2011}",
        "287": "Стаття 287.\n1. Якщо діти усиновлені іноземцями і проживають за межами України, відповідна консульська установа за дорученням Міністерства закордонних справ України веде облік цих дітей і здійснює нагляд за дотриманням їхніх прав до досягнення ними вісімнадцяти років.\n\nПорядок здійснення нагляду за дотриманням прав дітей, які усиновлені іноземцями і проживають за межами України, встановлюється Кабінетом Міністрів України.\n\n{Статтю 288 виключено на підставі Закону № 2709-IV від 23.06.2005}\n\n{Статтю 289 виключено на підставі Закону № 2709-IV від 23.06.2005}\n\n{Статтю 290 виключено на підставі Закону № 2709-IV від 23.06.2005}\n\n{Статтю 291 виключено на підставі Закону № 2709-IV від 23.06.2005}\n\n{Статтю 292 виключено на підставі Закону № 2709-IV від 23.06.2005}\n\nРозділ VII\n\nПРИКІНЦЕВІ ПОЛОЖЕННЯ\n\n1. Цей Кодекс набирає чинності одночасно з набранням чинності Цивільним кодексом України.\n\n{Пункт 1 розділу VII в редакції Закону № 407-IV від 26.12.2002}\n\n2. Визнати такими, що втрачають чинність з вступом у дію Сімейного кодексу України:\n\n{Абзац перший пункту 2 розділу VII в редакції Закону № 407-IV від 26.12.2002}\n\n1) Кодекс про шлюб та сім'ю України (Відомості Верховної Ради УРСР, 1969 р., додаток до № 26, ст. 204; 1971 р., № 20, ст. 141; 1973 р., № 21, ст. 181; 1980 р., № 38, ст. 754; 1984 р., № 7, ст. 136; 1985 р., № 11, ст. 205, ст. 206; 1987 р., № 8, ст. 149, № 35, ст. 674; 1991 р., № 9, ст. 89; Відомості Верховної Ради України, 1992 р., № 4, ст. 25, № 36, ст. 528; 1996 р., № 7, ст. 26; 2000 р., № 9, ст. 67, № 50, ст. 436).\n\nРозділ V \"Акти громадянського стану\" зберігає свою чинність у частині, що не суперечить цьому Кодексу, до прийняття спеціального закону;\n\n2) Закон Української РСР від 20 червня 1969 року \"Про затвердження Кодексу про шлюб та сім'ю Української РСР\" (Відомості Верховної Ради УРСР, 1969 р., № 26, ст. 204);\n\n3) Указ Президії Верховної Ради Української РСР від 29 грудня 1969 року \"Про порядок введення в дію Кодексу про шлюб та сім'ю Української РСР\" (Відомості Верховної Ради УРСР, 1970 р., № 2, ст.16; 1980 р., № 38, ст. 754).\n\n2-1. Під час дії карантину, встановленого Кабінетом Міністрів України з метою запобігання поширенню коронавірусної хвороби (COVID-19), строки, визначені статтями 72, 128, 129, 139 цього Кодексу, продовжуються на строк дії такого карантину.\n\n{Розділ VII доповнено пунктом 2-1 згідно із Законом № 540-IX від 30.03.2020}\n\n3. Кабінету Міністрів України:\n\nподати до Верховної Ради України протягом трьох місяців з дня опублікування цього Кодексу пропозиції щодо внесення змін до законів України, які випливають з цього Кодексу;\n\nпривести у відповідність із цим Кодексом свої нормативно-правові акти;\n\nзабезпечити приведення міністерствами та іншими центральними органами виконавчої влади їх нормативно-правових актів у відповідність із цим Кодексом.\n\nПрезидент України\n\nЛ.КУЧМА\n\nм. Київ\n\n10 січня 2002 року\n\n№ 2947-III\n\nСімейний кодекс України\nКодекс України; Кодекс, Закон від 10.01.2002 № 2947-III\n\nРедакція від 12.09.2025, підстава — 4574-IX\nПостійна адреса:\nhttps://zakon.rada.gov.ua/go/2947-14\nЗаконодавство України\nстаном на 22.09.2025\n\nчинний\n\nПублікації документа\n\n• Голос України від 26.02.2002 — № 38\n\n• Офіційний вісник України від 01.03.2002 — 2002 р., № 7, стор. 1, стаття 273, код акта 21469/2002\n\n• Урядовий кур'єр від 06.03.2002 — № 44\n\n• Відомості Верховної Ради України від 31.05.2002 — 2002 р., № 21, стаття 135",
        "256-1": "Стаття 256-1.\n1. Прийомна сім'я - сім'я, яка добровільно взяла на виховання та спільне проживання від одного до чотирьох дітей-сиріт і дітей, позбавлених батьківського піклування.",
        "256-2": "Стаття 256-2.\n1. Прийомні батьки - подружжя або особа, яка не перебуває у шлюбі, які взяли для спільного проживання та виховання дітей-сиріт і дітей, позбавлених батьківського піклування.\n\n2. Прийомні батьки несуть обов'язки по вихованню та розвитку дітей, передбачені статтею 150 цього Кодексу.\n\n3. Прийомними батьками не можуть бути особи, зазначені в статті 212 цього Кодексу.\n\n{Частина третя статті 256-2 в редакції Закону № 1452-VI від 04.06.2009}\n\n4. Прийомні батьки є законними представниками прийомних дітей і діють без спеціальних на те повноважень як опікуни або піклувальники.",
        "256-3": "Стаття 256-3.\n1. Прийомні діти - діти-сироти і діти, позбавлені батьківського піклування, влаштовані на виховання та спільне проживання до прийомної сім'ї.\n\n2. На влаштування дитини-сироти і дитини, позбавленої батьківського піклування, до прийомної сім'ї потрібна згода дитини, якщо вона досягла такого віку та рівня розвитку, що може її висловити.\n\nЗгода дитини на її влаштування до прийомної сім'ї з'ясовується службовою особою закладу, в якому вона перебуває, у присутності прийомних батьків і представника органу опіки та піклування, про що складається відповідний документ.\n\n3. Прийомні діти проживають і виховуються у прийомній сім’ї до досягнення 18-річного віку. Після досягнення 18-річного віку такі особи у разі продовження навчання в закладі загальної середньої, професійної, фахової передвищої чи вищої освіти можуть, за їх вибором, продовжити проживати і виховуватися у цій прийомній сім’ї до закінчення такого закладу.\n\nОсоби з числа дітей-сиріт і дітей, позбавлених батьківського піклування, яким встановлено інвалідність, за їхнім вибором можуть продовжити проживати та виховуватися у прийомній сім’ї до досягнення ними 23-річного віку незалежно від того, чи навчаються вони у закладі загальної середньої, професійної, фахової передвищої, вищої освіти.\n\n{Частина третя статті 256-3 в редакції Закону № 1020-IX від 02.12.2020 - вводиться в дію 30.03.2021; із змінами, внесеними згідно із Законом № 4574-IX від 21.08.2025}\n\n4. За прийомними дітьми зберігається право на аліменти, пенсію, інші соціальні виплати, а також на відшкодування шкоди у зв'язку з втратою годувальника, які вони мали до влаштування до прийомної сім'ї.\n\n5. Прийомні діти мають право підтримувати особисті контакти з батьками та іншими родичами, крім випадків, коли це може завдати шкоди їхньому життю, здоров'ю та моральному вихованню.",
        "256-4": "Стаття 256-4.\n1. Рішення про створення прийомної сім’ї приймається районною в місті Києві чи Севастополі державною адміністрацією, виконавчим комітетом міської, районної у місті (у разі її створення), селищної, сільської ради в порядку, встановленому Кабінетом Міністрів України.\n\n{Частина перша статті 256-4 в редакції Закону № 4073-IX від 20.11.2024}\n\n2. Між прийомними батьками та органом, який прийняв рішення про створення прийомної сім'ї, на основі типового договору укладається договір про влаштування дітей до прийомної сім'ї.\n\n3. Орган, який прийняв рішення про створення прийомної сім'ї, зобов'язаний контролювати виконання прийомними батьками своїх обов'язків щодо виховання та утримання дітей.\n\n4. Положення про прийомну сім'ю та типовий договір про влаштування дітей до прийомної сім'ї затверджуються Кабінетом Міністрів України.\n\n{Розділ IV доповнено главою 20-1 згідно із Законом № 3497-IV від 23.02.2006}\n\nГлава 20-2\n\nДИТЯЧИЙ БУДИНОК СІМЕЙНОГО ТИПУ",
        "256-5": "Стаття 256-5.\n1. Дитячий будинок сімейного типу - окрема сім'я, що створюється за бажанням подружжя або окремої особи, яка не перебуває у шлюбі, для забезпечення сімейним вихованням та спільного проживання не менш як п'яти дітей-сиріт і дітей, позбавлених батьківського піклування.",
        "256-6": "Стаття 256-6.\n1. Батьки-вихователі - подружжя або окрема особа, що не перебуває у шлюбі, які взяли дітей-сиріт і дітей, позбавлених батьківського піклування, для виховання та спільного проживання.\n\n2. Батьки-вихователі несуть обов'язки по вихованню та розвитку дітей, передбачені статтею 150 цього Кодексу.\n\n3. Батьками-вихователями не можуть бути особи, зазначені в статті 212 цього Кодексу.\n\n{Частина третя статті 256-6 в редакції Закону № 1452-VI від 04.06.2009}\n\n4. Батьки-вихователі є законними представниками дітей і діють без спеціальних на те повноважень як опікуни або піклувальники.\n\n5. Батькам-вихователям для потреб дитячого будинку сімейного типу позачергово надається обладнаний індивідуальний житловий будинок або багатокімнатна квартира за нормами, встановленими законодавством.",
        "256-7": "Стаття 256-7.\n1. Вихованцями дитячого будинку сімейного типу є діти-сироти і діти, позбавлені батьківського піклування.\n\n2. На влаштування дитини-сироти і дитини, позбавленої батьківського піклування, до дитячого будинку сімейного типу потрібна згода дитини, якщо вона досягла такого віку та рівня розвитку, що може її висловити.\n\nЗгода дитини на влаштування її до дитячого будинку сімейного типу з'ясовується службовою особою закладу, в якому вона перебуває, у присутності батьків-вихователів і представника органу опіки та піклування, про що складається відповідний документ.\n\n3. Вихованці проживають і виховуються у дитячому будинку сімейного типу до досягнення 18-річного віку. Після досягнення 18-річного віку такі особи у разі продовження навчання в закладі загальної середньої, професійної, фахової передвищої чи вищої освіти можуть, за їхнім вибором, продовжити проживати і виховуватися у цьому дитячому будинку сімейного типу до закінчення такого закладу.\n\nОсоби з числа дітей-сиріт і дітей, позбавлених батьківського піклування, яким встановлено інвалідність, за їхнім вибором можуть продовжити проживати та виховуватися у дитячому будинку сімейного типу до досягнення ними 23-річного віку незалежно від того, чи навчаються вони у закладі загальної середньої, професійної, фахової передвищої, вищої освіти.\n\n{Частина третя статті 256-7 в редакції Закону № 1020-IX від 02.12.2020 - вводиться в дію 30.03.2021; із змінами, внесеними згідно із Законом № 4574-IX від 21.08.2025}\n\n4. За вихованцями дитячого будинку сімейного типу зберігається право на аліменти, пенсію, інші соціальні виплати, а також на відшкодування шкоди у зв'язку з втратою годувальника, які вони мали до влаштування до дитячого будинку сімейного типу.\n\n5. Вихованці мають право підтримувати особисті контакти з батьками та іншими родичами, крім випадків, коли це може завдати шкоди їхньому життю, здоров'ю та моральному вихованню.",
        "256-8": "Стаття 256-8.\n1. Рішення про створення дитячого будинку сімейного типу приймається районною в місті Києві чи Севастополі державною адміністрацією, виконавчим комітетом міської, районної у місті (у разі її створення), селищної, сільської ради в порядку, встановленому Кабінетом Міністрів України.\n\n{Частина перша статті 256-8 в редакції Закону № 4073-IX від 20.11.2024}\n\n2. Між батьками-вихователями та органом, який прийняв рішення про створення дитячого будинку сімейного типу, на основі типового договору укладається договір про організацію діяльності дитячого будинку сімейного типу.\n\n3. Орган, який прийняв рішення про створення дитячого будинку сімейного типу, зобов'язаний контролювати виконання батьками-вихователями своїх обов'язків щодо виховання та утримання дітей.\n\n4. Положення про дитячий будинок сімейного типу і типовий договір про організацію діяльності дитячого будинку сімейного типу затверджуються Кабінетом Міністрів України.\n\n{Розділ IV доповнено главою 20-2 згідно із Законом № 3497-IV від 23.02.2006}\n\nРозділ V\n\nПРАВА ТА ОБОВ'ЯЗКИ ІНШИХ ЧЛЕНІВ СІМ'Ї ТА РОДИЧІВ\n\nГлава 21\n\nОСОБИСТІ НЕМАЙНОВІ ПРАВА ТА ОБОВ'ЯЗКИ ІНШИХ ЧЛЕНІВ СІМ'Ї ТА РОДИЧІВ"
    }
}